<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.4.0" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Erdély aranykora by Mór
Jókai</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}
hr.tb {width: 25%;}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
 /* visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.footnotes {
 border: dashed 1px;
}

.footnote {
 margin-left: 10%;
 margin-right: 10%;
 font-size: 0.9em;
 text-align: justify;
}

.footnote .label {
 position: absolute;
 right: 84%;
 text-align: right;
}

.fnanchor {
 vertical-align: super;
 font-size: .8em;
 text-decoration: none;
}

.poem {
/* margin-left:5%; */
/* width: 90%; */
 font-size: 0.9em;
 display: table;
 margin: auto;
 text-align: left;
}

.poem .stanza {
 margin: 1em 0em 1em 0em;
}

.poem span.i0 {
 display: block;
 margin-left: 0em;
 padding-left: 3em;
 text-indent: -3em;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

.TOC .roman {
 display: inline-block;
 text-align: right;
 margin-left: 1em;
 margin-right: 1em;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>


<pre>

The Project Gutenberg EBook of Erdély aranykora, by Mór Jókai

This eBook is for the use of anyone anywhere in the United States and most
other parts of the world at no cost and with almost no restrictions
whatsoever.  You may copy it, give it away or re-use it under the terms of
the Project Gutenberg License included with this eBook or online at
www.gutenberg.org.  If you are not located in the United States, you'll have
to check the laws of the country where you are located before using this ebook.

Title: Erdély aranykora
       Regény

Author: Mór Jókai

Release Date: December 16, 2017 [EBook #56189]

Language: Hungarian

Character set encoding: UTF-8

*** START OF THIS PROJECT GUTENBERG EBOOK ERDÉLY ARANYKORA ***




Produced by Albert László from page images generously made
available by the Google Books Library Project






</pre>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_283">283</a>. oldalon
található.</p>
<p>Az eredeti képek elérhetők innen: <a href=
"http://books.google.com/books?id=etxiAAAAMAAJ">http://books.google.com/books?id=etxiAAAAMAAJ</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="figcenter"><img src="images/cover.jpg" alt="" title=
"" /></div>
<hr class="chap" />
<p class="center"><span class="caption-150">JÓKAI MÓR<br />
ÖSSZES MŰVEI</span></p>
<p>&nbsp;</p>
<p>&nbsp;</p>
<p class="center"><span class="caption">NEMZETI KIADÁS</span></p>
<p>&nbsp;</p>
<p>&nbsp;</p>
<p class="center"><span class="caption">I. KÖTET</span></p>
<p class="center"><span class="caption">ERDÉLY ARANYKORA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<h1>ERDÉLY ARANYKORA</h1>
<p>&nbsp;</p>
<p class="center"><span class="caption">REGÉNY</span></p>
<p>&nbsp;</p>
<p class="center"><span class="caption-small">IRTA</span></p>
<p class="center"><span class="caption-large">JÓKAI MÓR</span></p>
<p>&nbsp;</p>
<p>&nbsp;</p>
<p class="center"><span class="caption-small">A FRANKLIN-TÁRSULAT
TULAJDONA</span></p>
<p>&nbsp;</p>
<p>&nbsp;</p>
<p class="center"><span class="caption">BUDAPEST</span></p>
<p class="center"><span class="caption-small">RÉVAI TESTVÉREK
KIADÁSA</span></p>
<p class="center"><span class="caption-small">1894</span></p>
<hr class="chap" />
<p><span class="pagenum"><a name="Page_1" id="Page_1"><br />
-1-</a></span></p>
<h2>I. EGY VADÁSZAT 1666-BAN.</h2>
<p>Mielőtt átlépnők a Királyhágót, búcsúzzunk el egy tekintettel
Magyarországtól.</p>
<p>Egy jelenetet fogok előtökbe rajzolni, mely félig vaksors, félig
mysterium, – félig vigalom, félig gyász. Egy pillanatnyi véletlen,
s mégis egy-egy század fordulópontja.</p>
<p>Lelkemet nyomja a fölidézett események súlya, a megjelenő elmult
idők alakjai elvakítják szemeimet. Vajha kezeim elég erősek
legyenek visszaadni azt, a mit a lélek a bűvtükörben látott!</p>
<p class="center">* * *</p>
<p>A Dráva mellékén vagyunk, egyikében azon végtelen lankaságoknak,
mikben a vad is eltéved. Mindenfelé erdők, százados ihar- és
égerfák, és az erdők tövében víz. Nagyszerű mocsár, melyből vizi
virágok és sás helyett óriási szálfák nőttek elő, miknek lehajló
galyairól gyökereket húz az élő víz szine. Ide építi rejtett
fészkét a hattyú, itt tanyáz a koronás gém, a vak varju, az arany
lile s egyéb fajai az emberkerülő vizi vadaknak, miknek alig téved
ritkaságul egy-egy példánya a lakottabb vidékekre. Néhol egy-egy
dombosabb helyen, honnan késő nyáron a víz aláapad, virágok nőnek
fel, minőket tán csak az özönvíz után mutatott fel a föld, oly
buják, oly ismeretlenek, minden fű, rekettye óriásira nő az iszapos
földben, a tölcséres folyondár, a télizöld repkény oly vastag
indákat hajtanak, mint a szőlő venyigéje, mik, egyik fáról a
másikra kapaszkodva, összefonják azoknak derekait, lecsüggenek
virágos sarjaikkal <span class="pagenum"><a name="Page_2" id=
"Page_2">-2-</a></span> a sötétkomoly iharfákról, mintha valamely
hamadryad koszorúzta volna fel a neki szentelt berket.</p>
<p>S ha alászáll az est, akkor kezdődik a vizek országainak élete;
egész falkái a vízlakó madaraknak szállanak fel a légbe, s az ungok
egyhangú rekegési közől kiszólal a vízi bika szomorú kürthangja, s
a zöld teknősbéka fütyülése; a hattyú megszólal, elmondja
négyhangos énekét, melyet már a mesevilágba számítanak; mert hisz
itt nincsen ember közel, e hely még az Istené!</p>
<p>Akadnak ugyan néha merészebb vadászok, kik messze be mernek
hatolni ez uttalan, fűzfa- és nyárbokrokkal ellepett tömkelegbe,
néhol csónakon kell a fák között bujkálniok, melyet minden
pillanatban felfordítnak a víz alatt messze elnyulongó szakálas
gyökerek; pedig ott alant több ölnyi víz a mélysége, s a sötétzöld
hinár és a sárga mocsárvirágok, és a kis feketepiros gyíkok, mik
köztük futkározva oly közel látszanak, mintha kézzel le lehetne
értük nyulni, mind oly magas víz alatt vannak, mely a legszálasabb
férfit is elnyeli. Másutt a sűrű rengeteg állja útját a naszádnak,
a fák, miket ember soha sem irtott, ezredek óta halomra düledezve,
ott rothadtak; a lehullott törzsököt kővé változtatta a víz, a
hinár gyökerei, a fűnyüg fonalai, az iszalag indái össze-vissza
nőttek, erős szivós bürűt képezve a víz szine fölött, mely hajlik,
ingadoz, de le nem szakad a léptek alatt. A tórongy fodros
szövevénye azután folytatni látszik a bürűt, tovább futva a víz
szinén, de már az nem tartja fel a rá lépőt; még egy lépés, és ott
a halál. Ez ismeretlen, szokatlan vidéket nem látogatja
jótét-lélek.</p>
<p>Délfelé egyedül a Dráva szab határt e lankaságnak, az erdő
szélin levő fák bele düledeznek a habokba, miket sokszor medrébe
sodor a kiáradt folyam, a hajósok veszedelmére.</p>
<p>Északnak tovább tart az erdő, csaknem Csáktornyáig, s a hol
megszünik a mocsár, ott makkos fák, cser, tölgy és bükk diszlenek,
oly magasak, oly egyenesek, minőket Magyarországon alig látni
másutt. A széles rengeteg tele mindig <span class=
"pagenum"><a name="Page_3" id="Page_3">-3-</a></span> a vadak
minden nemeivel, legnagyobbak a vadkanok benne, mik nappal a
mocsárban henteregnek; a szarvas sem ritkaság, s a mit találni, az
nagy, erős és bátor; sőt akkoriban még bölényt is láttak e tájon, a
mint esténkint a közelben fekvő totoveczi kölesvetésekre
ellátogatott, hanem az a legkisebb üldözésre a mocsár belsejébe
vette magát, a hova azt követni nem lehetett.</p>
<p>Az erdő szélében állt akkoriban egy vadásztanya, melynek több
rendbeli épületei tanusítani látszának azt, hogy e vidék régóta
kedvencz helye lehet valamely magyar vagy horvát főurnak. Némely
épület egy századdal látszott idősebbnek a másiknál. A legódonabb
egy tölgyfaderekakból jól-rosszul összerovátkolt kunyhó volt,
tetejét benőtte a moh, oldalait befutotta a repkény, egészen be
volt huzva élőzölddel, ajtaja fölé egy nagy szarvasfő volt
kiszegezve huszonnégyágú fejdiszével. Az a körülmény, hogy a kis
kalyibát a későbbi építkezők nem pusztíttatták el, némi kegyeletet
enged gyanítani annak első alkotója iránt; beljebb az erdő felé
látszott azután egy hosszú, pajtaforma deszkaszín, melynek egyetlen
terme a később megnépesült vadásztársaságokat szokta magába
fogadni; urak, csatlósok, paripák és agarak itt fértek meg bizalmas
közelségben, ha a zivatar összeszorítá őket. Egy vén, terebélyes
tölgyfa oldalához volt köröskörül építve egy csodás remetelak, úgy,
hogy a középre maradt tölgy látszott egyetlen oszlopzata lenni. Az
egész lak csupa vadkan-koponyákból épült, melyeket egyetlen
vadászaton ejtettek el.</p>
<p>Végül egy emeltebb dombon, hol a kiirtott fák egy mosolygó
tisztás tért engedének látni, tünt fel a legújabb épület. Egy
kisded izléses mulatókastély, oszlopos homlokzattal, piros tetővel,
márvány erkélylyel, kiülő rondellákkal, szines ablakokkal s a
középkori építészet egyéb sajátságaival. A közelében fölhányt és
félbenhagyott bástyák, egy-egy nagy rakás négyszögű kőhalmaz, a
mély sánczárkok s magának a mulató kastélynak szertelen széles
falai arra látszanak mutatni, hogy a ki építéséhez kezdett,
<span class="pagenum"><a name="Page_4" id="Page_4">-4-</a></span>
várat akart itt alkotni, tán a török ellen? két hosszú sugárágyú s
egy nagy vastaraczk, miknek eredetét bizonyítja a török fölirat,
most is ott hevernek a ház hátuljában; hanem azután változtak az
idők és kedélyek, s a későbbi utód tusculanumot épített a várnak
szánt alapra.</p>
<p>Azon évnek egyik legderültebb napján, melyben eseményeink fonala
kezdődik, számos vadásznép sürgött, forgott a vadásztanyán.</p>
<p>A nap alig veté szét első sugarait a sűrű fák között, a
csatlósok, peczérek elővezeték aklaikból a paripákat, s a pórázra
fűzött kopókat, melyek jókedvük előérzetében vihogva ugráltak
vezetőik vállaira.</p>
<p>A hosszú társzekerek, mikbe bivalyok voltak fogva hatával,
tizével, előre megindultak a kitüzött helyekre, hová az elejtendő
vadakat fogják majd összehordani; a hajtásra kirendelt falusi nép
baltával, villával, itt-ott puskával is fegyverkezve, csoportonkint
elosztatott a vadászok által, az erdő hosszában ketten-hárman
egy-egy faderékból vájt csónakot is vittek vállaikon, kiknek
rendeltetésük volt az űzött vadat a mocsár felől visszariasztani,
ha arra találna menekülni.</p>
<p>Minden emberen, minden állaton látszott az a vágy, az a sietség,
maradni nem tudás, mely a vadászok előtt oly igen ismeretes, csak
néhány vénebb vadász ért rá egykedvüen leülni a tűz mellé,
szalonnáját pirítva.</p>
<p>Végre hallatszott a vadászkürt jeladása a mulatóház tornáczáról,
a kisérők örömujongva ugráltak tüsszögő lovaikra, a peczéreket
egyszerre jobbra-balra húzták a csaholó, ficzánkodó kopók, a
vadászok föltekerték nehéz, kulcsrajáró puskáikat s várta mindenki
készen az érkező úri népet.</p>
<p>Nemsokára egy csapat lovas szállt alá a mulatókastély dombjáról,
néhány apródtól kisérve. Legelől jött egy magas, izmos termetű
férfi, a vidék földesura, a többiek mintegy önkénytelenül maradtak
hátra mögötte. Széles vállai, nagy domború melle herkulesi erőre
látszottak mutatni, <span class="pagenum"><a name="Page_5" id=
"Page_5">-5-</a></span> arcza naptól barnult, s oly csodálatosan
ép, hogy semmi korosság nyoma sem látszik rajta; rövidre vágott
szakálla, s erős bajusza, mely fölfelé van fésülve szálasan,
martialis tekintetet adnak arczulatának, az erős hajlású sasorr, s
a bokros, sűrű, szénfekete szemöld, büszke, parancsoló vonásokat
rajzolnak arra, míg az ábrándos metszésű ajkak, a hosszúkás szelid
kék szemek, s a tiszta, redőtlen magas homlok, valami költői fényt
és árnyéklatot vonnak a különben oly daliás arczra. Rövidre vágott
üstökét gömbölyű prémtelen süveg fedi, melynek tetejéből egy
sasszárny mered föl; egyszerű zöld szőr-zeke van fölöltőül rajta,
melynek zsinórjai össze sincsenek gombolva, láttatni engedve az
alsó öltözetet, mely fehér szarvasbőr dolmány, szélein vékonyan
sujtásozva ezüst zsinórzattal, oldaláról széles elefántcsont
hüvelyű görbe kard lóg alá, s tenyérnyi vörös bogláros övéből egy
görbe török kés gyöngyházas markolatja látszik elő.</p>
<p>A legelső pár, ki hozzá legközelebb van, egy ifju lovag s egy
ifju amazon.</p>
<p>A lovag alig lehet huszonkétéves, a hölgy még fiatalabb.</p>
<p>Soha összeillőbb párt nem lehetne találni.</p>
<p>A férfi mosolygó, szelid, halavány arcz, dúsgazdag
gesztenyebarna hajfürtei körülomlanak vállaira, kis bajusza alig
árnyékozza még be felső ajkát, kék szemeiben örök mosolygás,
gondtalanság, könnyelműség tündököl, s ha izmos karjai, termete,
melynek idegei minden mozdulatnál keresztüllátszanak a feszes
dolmányon, el nem árulnák benne a férfit, ábrándos gyermeknek
lehetne őt tekinteni. Fejét kócsagtollas nyusztkalpag fedi,
öltözete nehéz, sodrott selyemszövet, vállairól pompás tigrisbőr
csüng alá, mely körmeivel átkarolva az ifju nyakát, egy nagyszerű
zafiros csattal van összekapcsolva. Paripája bogárfekete török mén,
skófiummal és pillangókkal kivarrott csótárján gyöngéd hölgykezek
himzései látszanak.</p>
<p>Az amazon kihez az ifju olykor áthajolva édes szavakat
<span class="pagenum"><a name="Page_6" id="Page_6">-6-</a></span>
látszik sugdosni, épen ellentéte ennek s épen azért illik úgy
hozzá.</p>
<p>Komoly, bátor, életszinű arcz, szemei ragyogóbbak a gránátnál,
gyakori szokása ajkait kissé fölvetni s szemöldeit, mik vékonyak,
de sürűek, levonni szemeire, mi arczának némi büszke, megvető
tekintetet ad, s ha azután ismét fölvillannak szemei, s ajkai, a
korallnál pirosabbak, a lelkesülés egy saját mosolyától nyilnak
meg, egy hősnő áll előttetek, kinél kar, szív és fő oly erős, mint
bármely férfiunál. Jaspisfeketeségű hajkötegei félig lebocsátva
vállaira, végeiknél fogva fel vannak szorítva hermelin kalpagja
alá, melyről pompás paradicsommadár tollbokrétája hajlik
féloldalra. Magas, délczeg termetét lilaszín világos bársony
amazon-öltöny fedi, feszesen simulva karcsú derekához, s hosszasan
folyva alá nehéz redőivel a rózsafehér arab mén oldalán. Elől ki
van gombolva s kétfelé hajtva az amazon-öltöny, szabad tért engedve
a lihegő kebelnek, mely egész nyakáig van fedve csipkefodraival. Az
öltöny rövid ujjai szintén patyolatra himzett habzó csipkéken
végződnek, melyeket sokszorosan tartanak fenn a kapcsoló
aranyzsinórok. Bal lába fölött, mely a kengyelben nyugszik, fel van
csiptetve a hosszú öltöny, háromszoros redőt képezve felakasztott
rubin gombjaival s a fehér habzó selyem alsóöltönyt engedve
láttatni, és a piros szattyán sarukba fűzött kicsiny kis lábacskák
egyikét. Mezetlen hófehér karjai félig selyemmel himzett szarvasbőr
keztyűkkel vannak védve, nem takarva el egészen annak hamvas
bársonyát, melynek gömbölyű idomain keresztül látszanak olykor
rándulni az idegek mozdulatai.</p>
<p>Az egész alak és arcz inkább hódolatra hí, mint szerelemre. E
vonások nem mosolyognak soha. Nagy, sötét, tengermély szemei olykor
a felé hajladozó ifjura vetődnek, és akkor annyi bűbáj, annyi
szerelem sugárzik azokból, de az arcz még akkor sem mosolyog.
Valami magasabb, nemesebb vágy látszik még akkor is arczán, mely
több a szerelemnél, több a dicsvágynál, azon nagy lelkek önérzete
<span class="pagenum"><a name="Page_7" id="Page_7">-7-</a></span>
talán, a kik előre sejtik, hogy neveik örökké emlegetve fognak
lenni?</p>
<p>E szép pár háta mögött két, öltözetéről főnemesnek látszó férfi
lovagol. Egyik mintegy harminczéves férfi, hosszú, fényes fekete
szakállal, csillagos homlokú erdélyi telivér paripán, a másik egy
sáppadt, hajlott korú ember, kinek hosszú szőke bajusza őszbe
látszik már csavarodni, nagy, kopasz, redős homlokát asztrakán
süveg fedi, szakálla szorgalmasan van borotválva; öltözete a
keresettségig egyszerű, ruháján, csizmáin semmi paszománt, lován
semmi czafrang, nyakravalója, mely dolmányára kilóg, ócskának is
beillik.</p>
<p>A környezők e legutóbbi férfit nem látszanak valami különös
tiszteletben tartani, mely azáltal lesz még felötlőbb, hogy okos,
úgy szólván ravasz arcza észrevehetőleg viseli magán a neheztelés
nyomait az érzett mellőztetés miatt. E férfi arczát jól
megjegyezzük, mert sokszor fogunk vele találkozni. Hideg, száraz
vonások; – ritka haj és bajusz, szőke, őszszel vegyülve; – hegyes,
kettészelt áll; – gúnyos, halavány ajkak; – veressel körzött élénk
tengervízszín szemek; – messze kiülő szemöldök; – magas, kopasz,
fényes homlok, mely az indulatváltozatok alatt keresztülkasul van
szeldelve redőkkel. El ne felejtsük ez arczot; a többiek: a
herkulesi dalia, a mosolygó ifju, a délczeg amazon csak futó képek
leendnek előttünk, melyek jöttek, hogy elenyészszenek; csak ez
utóbbi fog bennünket végig kisérni a történetek folyamán, rontva és
teremtve mindenütt, a hol megjelenik, s kezében forgatva nagy
emberek és országok sorsát!</p>
<p>A kopasz férfi közelebb húzódik mellette lovagló társához, ki a
kezében levő kopjákat látszik hajtásra próbálgatni, s mintha régibb
párbeszédet folytatna, dörmögve szól hozzá:</p>
<p>– Ti erdélyiek tehát nem avatjátok magatokat ez ügybe.</p>
<p>– Hagyjon kegyelmed ma nekem békét a politikumokkal, szólt ez
türelmetlenül fölpattanva, kegyelmed egy <span class=
"pagenum"><a name="Page_8" id="Page_8">-8-</a></span> napig sem
élhet cselszövény nélkül, de erre az egy napra kikérem, hogy
hagyjon ki belőlök; én ma vadászni akarok, tudja, hogy milyen
szenvedélyem.</p>
<p>Ezzel sarkantyúba kapva lovát, előre nyargalt, a daliás férfihoz
csatlakozandó.</p>
<p>A kissé hevesen visszautasított férfi bosszúsan szorítá össze
ajkait, s azzal egyszerre mosolyogva fordult az előtte haladó ifju
leventéhez:</p>
<p>– Gyönyörű reggelünk van, kegyelmes uram, vajha mindenütt ily
tiszta volna láthatárunk.</p>
<p>– Valóban. Felelt az ifju, azt sem tudva, hogy mit szóltak
hozzá, míg a delnő közel hajolva hozzá, sötétlő arczczal
susogá:</p>
<p>– Nem tudom miért, de nem tudok bízni ez emberben. Mindig
kérdez, és ő maga soha sem felel.</p>
<p>E perczben a daliás férfi a vadászcsoporthoz ért, s hangos
üdvözléseiket nemesen viszonozva, megállt közöttük.</p>
<p>– Dávid! kiálta egy vén ősz bajuszu vadászra; az levett süveggel
oda lépett hozzá.</p>
<p>– Tedd fel süvegedet. A hajtók helyeiken vannak-e már?</p>
<p>– Mindenki, kegyelmes uram. Csónakokat is küldtem a mocsár
felől, hogy a vadat visszariaszszák.</p>
<p>– Ember vagy, Dávid. Most tehát indulj meg a vadászokkal és
peczérekkel magad s kerülj el azon az uton, a melyen rendesen
szokás járni, mi magunk úgyis elegen leszünk arra, a mit akarok. Mi
egyenesen fogunk keresztülvágtatni az erdőn.</p>
<p>A vadászok közt a csodálkozás és hitetlenség zúgása kezde
terjedezni.</p>
<p>– De, kegyelmes uram, szólt ellenkezőleg a vén vadász, ismét
levéve sipkáját fejéről, – én ismerem azt az utat, az nem istenfélő
embereknek való. Az áttörhetlen bozót; a feneketlen vizek, a
süppedő dágvány ezer életveszélyt mutatnak, végre a széles
ördögárok, mely keresztben vonul át az erdőn, azon még senki sem
ugratott át paripával. <span class="pagenum"><a name="Page_9" id=
"Page_9">-9-</a></span></p>
<p>– Mi átmegyünk rajta, jó öreg, jártunk mi már gonoszabb helyen
is. A ki velem jő, semmi baj sem éri, hisz tudjátok, hogy engem
pártfogol a sors.</p>
<p>A vadász föltette tollas fövegét s indulni készült a
többiekkel.</p>
<p>A kopasz ember oda lovagolt a dalia mellé.</p>
<p>– Kegyelmes uram, szólt nyugodtan, csaknem sarcasmussal, én
ugyan nagy balságnak tartom, hogy az ember semmiért veszélyeztesse
az életét, kivált mikor arra nagyobb szükség van, hanem ezt már
egyszer kimondta kegyelmed, tehát jól tudom, hogy meg fog történni;
de tessék egy kissé széttekinteni és észrevenni, miszerint mi nem
mindnyájan vagyunk itt férfiak, hanem oly nemből is van közöttünk
valaki, a kit kalandjainkkal életveszélybe vinni
gyöngédtelenség.</p>
<p>A dalia e beszéd alatt nem a szólóra, hanem folyvást az amazonra
nézett, s nőttön nőtt és gyuladt a büszkeség lángja arczán, a mint
észrevevé, hogy a délczeg hölgy mily nyugodtan néz végig kéretlen
szószólóján, s azután mily önérzettel nyul azon strucztollakkal
ékesített kopják után, melyeket apródja vitt utána, s azok közől
egyet kiválasztván, nyeleit nyeregkápájába támasztva, valódi
matadori állásban támaszkodik reá.</p>
<p>– Oda nézzen kegyelmed! kiálta föl a lelkesülés villámaival
szemeiben a dalia. Ezt a leányt félti? Az én unokahugomat?</p>
<p>A dalia exaltált szavai, mint a harangszó zengtek vissza az
erdőben. Nem hallatszott azon időben az övéhez hasonló hang; oly
dörgő, oly mély, és mégis annyira csengő és átható.</p>
<p>Az amazon átengedé ölelni karcsu derekát a daliától, ki őt
unokahugának nevezte, meg hagyta csókolni rózsapiros arczát, mert a
magyar hölgy még akkor is el szokott pirulni, ha rokon csók
éri.</p>
<p>– Hát hiába volna ő az én vérem, ha oly bátor nem tudna lenni,
mint a legjobb férfi? Ne féltsétek ti őt, nagyobb <span class=
"pagenum"><a name="Page_10" id="Page_10">-10-</a></span> veszélyben
is fog ő még lenni, mint most – és ott is helyt fog állni.</p>
<p>E jóslatterhes szavak után sarkantyúba kapta paripáját a dalia;
a megbántott paripa toporzékolt, ágaskodott, de a vaskemény férfi
térdeinek egy szorítása ismét megalázta. «Utánam!» kiálta az, s a
tüneményes csoport eltünt nyomában az erdők sürűjébe.</p>
<p class="center">* * *</p>
<p>Előzzük meg őket. Kerüljünk oda, hol a szarvasok delelnek az
árnyékos ligetben, hol a tekenősbéka sütkérez a napon, s a kócsagok
fürdenek.</p>
<p>Micsoda hajlékok ezek itt? ötével, hatával egy rakáson, itt a
víz és pusztaság közepett, e leásott czölöpökből készült gunyhók,
gömbölyű, agyaggal tapasztott, vesszőkkel befont tetővel; ki
építette ide ezt a gátat? hogy a víz soha el ne fogyhasson a
házikók küszöbétől. Ah, itt a kedves, szorgalmas hódok laknak,
kiket a természet megtanított házat építeni, ez itt az ő telepük; e
vastag gerendákat ők rágták le fogaikkal, ők hozták ide, ők ásták
földbe gátnak, s évről-évre vigyáznak rá, hogy el ne romoljék. Ime,
épen egy most búvik elő gömbölyű hajléka legelső emeletéből, mely a
víz alatt van. Oly szeliden tekintget szét, soha sem látott még
embert.</p>
<p>Jerünk odább. Vén odvas fa tövében egy szarvascsalád pihen. Egy
szarvasbika és egy szarvastehén két kis ünőjével.</p>
<p>A hímszarvas kiállt a napfényre, délczeg alakja tetszeni látszik
önmagának, meg-megnyalja sima, fényes szőrét, ágasbogas szarvával
megvakargatja hátát, s büszke rátartó járással lépked körül,
kényesen szedegetve vékony lábait, karcsu alakjának izmai
hullámzanak mozdulatai közben.</p>
<p>A nőstényszarvas nagy lustán fekszik a süppedező fűben, olykor
fölemeli szép fejét s oly okosan, oly érzően tekint társára nagy
fekete szemeivel, vagy játszódó ünői után, s ha látja, hogy azok
messze találtak távozni, valami nyugtalan, nyihogó, szűkölő sirást
hallat, melynek hallatára <span class="pagenum"><a name="Page_11"
id="Page_11">-11-</a></span> aztán előfutnak az egymást kergető kis
eleven állatok, körültánczolják, átszökdelik anyjokat,
lehenteregnek körüle, s annyi bohó, szeszélyes ficzánkodást
követnek el, egy perczig sem tudnak nyugton maradni, minden tagjok
mozog, és minden mozdulatok oly kedves, oly eleven, oly
szeretetreméltó.</p>
<p>Egyszerre megáll merően a hím s elröffenti magát. Veszélyt érez,
orrát feltartja magasra, orrlyukai széttágulva szaglálnak szét a
levegőben, lábaival nyugtalanúl kapar, fejét leszegezve
körülnyargalja a kis tért, s ágasbogas szarvait rázza fenekedve.
Ismét megáll. Tágan kinyilt szemei mutatják az ijedelmet, mely
ösztönében támadt. Egyszerre odafut nőstényéhez; valami
mondhatlanúl gyöngéd nyihogással értetik össze orraikat; nekik is
megvan a saját beszédjük, melyen egymást megértik. A kis ünő rögtön
félve oda bujik anyja mellé, szüntelen reszketnek gyönge kis
tagjai. A hímszarvas erre lassú, óvatos lépéssel eltávozik az
erdőbe, alig hallik lépteinek ropogása. A nőstény pedig ott helyben
marad, reszkető ünőit olykor meg-megnyalva, melyek
visszacsókolgatják piros nyelvecskéikkel, s hirtelen fölkapva fejét
s füleit hegyezve, ha valami zajt vél hallani.</p>
<p>Egyszerre fölugrik. Valamit hallott, a mit emberi fül még alig
volt képes meghallani. Messze, igen messze elkezd az erdő zengeni.
A vadászok előtt ismeretes ez a hang. A szarvastehén nyugtalanúl
tekint szét, azután visszafekszik helyére s ott marad. Társát
tudja, hogy visszajő, azt meg kell várnia.</p>
<p>A hajtás mindig közelebb-közelebb érkezik, s nemsokára csörtetve
jő vissza a hímszarvas, szokatlan makogást hallatva fordúl
társához, s ez arra hirtelen felszökik, s rézsút véve az utat a
hajtás vonala előtt, két kis ünőjével együtt elszalad; a hím még
néhány perczig ott marad s szarvaival fölhányja a földet, tán
dühből, vagy elővigyázatból, hogy társa fektének nyomát eltörölje.
Akkor fölnyújtja nyakát, s mint ezt ravaszabb szarvasoknál többször
<span class="pagenum"><a name="Page_12" id=
"Page_12">-12-</a></span> tapasztalják a vadászok, elkezd hangosan
ugatni, utánozva a kopók csaholását, hogy ez által azokat tévútra
csalja. Azután hirtelen megugrik, s szarvát hátára kapva, eltünt
nősténye után iramodik.</p>
<p>A hajtás hangjai mindig közelebb érkeznek. Az ebek csaholása
vegyül az ütött bokrok zörejével, s a puskások kiáltozásaival; az
erdő megnépesül, a fölriasztott nyulak, rókák sűrűen futkároznak a
fák között, mindenünnen üldöző hangoktól riogatva; néhol egy nyilt
oduba siet menekülni a lihegő róka s ismét visszaszökik onnan,
visszariasztva a bennlakó borz tűzszemei által. A futó nyulak közt
őgyeleg itt-ott egy ordas farkas, vérszomjat felejtve, néha megáll,
farkát hasa alá csapva, szétnézve, hogy nincs-e valamerre
menekülés, s üvöltve nyargal ismét tovább, kergetve az üldöző
hangoktól.</p>
<p>Pedig mindez állatokra senki sem vadász, nagyobb, nemesebb vad
van a hajtásban, egy czímeres szarvas. A hajtás csomózata mindig
összébb hurkolódik, a kopók már nyomon vannak, egyszerre azon
oldalról, merre a szarvas elfutott, megzendül a riadó kürtszó,
jeléül annak, hogy a szarvas üldözőbe került!</p>
<p>Hajrá! hajrá! hangzik messzünnen; a szemközt jövő hajtók
megállnak helyeiken, elállva az utat. Az üldöző zaj sebesen
közelít.</p>
<p>Nemsokára hanyatthomlok rohanó csörtetés hallatszik, s a
cserjéken keresztül vágtatva, eltünik az elfutott két szarvas, két
kis ünőjével. Egy nagy, széles árok fekszik közöttük s a hajtók
között; a két nemes vad villámsebesen szökell keresztül az
összedőlt faderekakon s nemsoká az árokhoz ér. Elől is üldözik,
hátul is, de hátul félelmesebb, a daliás férfi, a merész amazon s a
szenvedélyes erdélyi vadász. A hím legkisebb erőfeszítés nélkül
ugrik keresztül a széles árkon, lábait egyszerre kapva föl s fejét
hátravágva, a nőstény is hozzákészül az ugráshoz, de ünői
visszaijednek s elfutnak a parttól. Ekkor a nőstény szarvas
összerogy, térdei megtörnek, s fejét hátrahajtva, ott marad
<span class="pagenum"><a name="Page_13" id=
"Page_13">-13-</a></span> ünői mellett. Egy kopja, melyet az
erdélyi vadász hajított rá, oldalába furódik. A megsebesült vad oly
fájdalmas sirást hallat ekkor, mely az emberjajgatáshoz hasonló,
még annál is szörnyebb, megölője sem mer hozzányulni
sajnálkozásában, míg végig ki nem szenvedett, a kis ünők nagy
szomorúan ott maradtak holt anyjuk mellett, elevenen hagyva magokat
megfogdosni.</p>
<p>A keresztülszökelt hímszarvas azonban vérben forgó szemekkel
nyargalt a szemközt jövő hajtókra, kik útját elállták, mérgesen,
dühösen rázva nehéz szarvát. A hajtók ismerve a kétségbeesés által
szerzett bátorságát e különben félénk állatnak, egyszerre arczra
veték magokat előtte, szabad tért engedve neki, néhány kopó nyargal
csupán elébe, azokat a dühös vad föltaszítá szarvaival, hogy
véresen terültek el a földön, s azzal vágtatott a mocsár felé.</p>
<p>– Utána! ordítá mennydörgő hangon a dalia, s nekiugratott
lovával az ároknak, melyen a szarvas átmenekült.</p>
<p>– Jézus segíts! Kiáltának az innenállók elszörnyedve, de a
következő perczben örömujjongásra vált ijedelmök, a paripa
átszökelt az árkon a merész lovaggal.</p>
<p>Az egész kiséretből csak ketten merték őt követni. A délczeg
amazon és a szelided ifju. Mindkettőnek paripája egy perczben
repült át az örvényen, a hölgy bársony ruhája, mint egy zászló
lobogott röptében, mikor átszökelt, még visszatekinte büszkén,
mintha kérdte volna, hogy lesz-e férfi elég merész, a ki utána
rohanjon?</p>
<p>A kisérők jónak látták nem koczkáztatni e merényt, csupán az
erdélyi ifju vágtatott neki, bár paripája az erdőben hátulsó lábát
megsértette, s bizonyosan tudhatá, hogy az ugrást meg nem győzi;
szerencséjére a szökés előtt egyszerre ketté szakadt
nyeregszorítója, s ő épen a parton esett le lováról, mely csak első
lábaival érhetve a túlpartot, végerejével egyet vágva magán,
hanyatt zuhant a szakadékba.</p>
<p>A három lovas egyedül űzte tovább a kimenekült szarvast, mely
egyszer kiszabadulva, vitte üldözőit magával <span class=
"pagenum"><a name="Page_14" id="Page_14">-14-</a></span> a lápos
ingovány közé. A dalia legközelebb érte, az amazon és lovagja
oldalvást futtattak, a sűrű fák miatt nem törhetve az egyenes
irányba. A szarvas végre belevágta magát a sűrű náddal benőtt
ingoványba, s uszott benne odább, a dalia mindenütt nyomában. A
mint azonban a két ifju lovas szintén a sűrű nád közé vágtatott,
egyszerre vad horkanással röffen föl előttük két undok vadállat.
Egy vadkan fészkire bukkantak; a két szurtos vadállat ott hevert
nagy süketen a nádból és sárból lehevert alomban, s csak akkor
vette észre a közeledőket, midőn az ifju paripája épen rajtuk
hajtva, egy párt az anyjukat döfölő koczák közül agyongázolt, a
többi kis csíkos állatocska sikoltozva futott szerte a nádasban,
míg a két vén fenyegető röfögéssel rohant megtámadóira. Az emse
egyszerre felugrott s vaktában egyenesen neki vágtatott az ifjunak,
a kan még egy perczig ülve maradt, sertéi szélylyel borzadtak,
füleit fölhegyezé, agyarait összecsapkodva, s azzal hirtelen
felszökve, vérben forgó szemekkel rohant az amazon felé, tompa
röfögés közt.</p>
<p>Az ifju messziről, biztos kézzel hajítá el kopjáját az emsére, a
süvöltő dárda megrendülve állt meg a futó vad koponyájában,
hegyével agyvelejeig hatolva. A vad még futott odább, a fejébe
vágott gerelylyel, mint egy monstrosus egyszarvú, szemeivel nem
látott már, elfutott a lovag mellett, s nyögés nélkül bukott el
távolabb.</p>
<p>A hölgy nyugodtan várta be a tajtékzó vadkant. Kopjáját
visszakézre fogva, hegyével aláfelé irányzá, s lova kantárát
rövidre szedte. A nemes paripa mozdulatlanul várta be veszett
ellenfelét, füleit hegyezve, nyakát kissé félrehajtva nézett alá a
vadkanra, s azon pillanatban, midőn az épen hasa alá ért s egy
dühös vágással felcsapott hasához fehér agyarával, egyszerre
felszökött a betanított mén, keresztül ugrott megtámadóján, mialatt
az amazon ügyesen meghajolva a vadkan bal lapoczkája fölött mélyen
döfte kopjáját.</p>
<p>A halálra sebzett vadkan ordítva dült el a fűben. Még
<span class="pagenum"><a name="Page_15" id=
"Page_15">-15-</a></span> egyszer neki akart rohanni a hölgynek, de
az ifju lovag leszökött paripájáról s egy karddöféssel megadta neki
a kegyelemszurást.</p>
<p>E perczben hallatszott távolabb a kürtriadó. A dalia elejté a
szarvast. A többi lovagok, kik nagy kerülő után csak most érkeztek
a vadászat hőseinek nyomába, kitörő éljenzéssel fogadák a nap
hőseit, a daliát, az amazont és az ifju lovagot.</p>
<p>A herkulesi férfi nyakig volt sárral befecskendezve, a többiek
is mind, csupán az amazon öltözete volt tiszta és szakadástalan. A
hölgy még ilyenkor is tud vigyázni ruhájára.</p>
<p>A dalia meglátva az unokaleánya által elejtett vadat, mely
holtan elterülve még nagyobbnak látszék, az első tekintetre
megdöbbent, mintha a veszélyre gondolna, melynek kedvenczét kitette
s ijedten kiáltá el magát: «Ilonkám!» azután mosolyogva nyujtá neki
kezét s diadalmas arczczal tekinte szét a körülállókon.</p>
<p>– Úgy-e mondám, hogy az én vérem ő.</p>
<p>Mindenki sietett valami bókot mondani a bátor delnőnek, ki
ezuttal azon szokatlan megelégülést látszék érezni, mely a
szerencsés vadász tulajdona.</p>
<p>A dalia büszkén látszék szemeivel keresni az erdélyi ifjut, ki
ismét uj paripára ült s kérkedve szólt hozzá, az elejtett vadkanra
mutatva:</p>
<p>– Miklós öcsém, teremnek-e ily derék vadkanok
Erdélyországban?</p>
<p>Az erdélyi vadász, némileg ingerült lévén előbbeni balesete
miatt, de meg, mint erdélyi ember, nem hagyhatva szó nélkül, hogy
valami különbnek tartassék Magyarországon, mint Erdélyben, –
daczosan viszonza:</p>
<p>– Vannak biz ott, még különbek is.</p>
<p>A kérdezőt e perczben semmi sem haragíthatta volna jobban ily
feleletnél. A szenvedélyes vadásznak azt mondani, hogy szebb vad
terem másutt, mint a mivel ő dicsekszik, kivált mikor azt kedvencze
ejté el! <span class="pagenum"><a name="Page_16" id=
"Page_16">-16-</a></span></p>
<p>– Jól van, jól van öcsém, dörmöge mogorván a dalia. Hiszen majd
meglássuk.</p>
<p>Ezzel elfordult tőle a neheztelés nyilvános jeleivel arczán s
parancsot adva, hogy az elejtett vadakkal térjenek vissza a
tanyára, egész odáig senkihez sem szólt egy szót sem, csupán
kedvenczével beszélt, annak hizelkedett, azt magasztalá.</p>
<p class="center">* * *</p>
<p>Késő délután volt, mire a vadászok lakomához ültek; egy nagy sík
pázsitos téren volt számukra fölterítve az erdő közepében az
egyszerű, izletes ebéd; a bor és a víg szó helyrehozá a kedélyeket,
beszéltek egyről-másról, háboruról, vadászatról, szép asszonyokról,
költészetről (akkor ez divat volt a magasabb körökben, nem úgy mint
most) és udvari intriguekről, össze-vissza; de a sok víg beszéd
után sem felejtheté el a dalia, hogy neheztelőleg el ne mondja:
«hát csak különb vadak teremnek Erdélyben!»</p>
<p>Az erdélyi ifjut nyügözni kezdé a tárgy, nem oly komolyan mondá
ő azt; – a kopasz férfi észrevéve a feszültséget s más irányt
adandó a beszédnek, fölvevé kupáját és elköszönté:</p>
<p>– Adjon Isten jó kedvet a töröknek!</p>
<p>A dalia boszusan dönté fel poharát.</p>
<p>– De biz annak ne adjon, a bancsokos fejének, kiálta fel
duzzogva, ha megvénültem úgy, hogy mindig verekedtem vele, csak nem
fogok most imádkozni érte. Bolond az, a ki csak azért fárad, hogy
gazdát cseréljen.</p>
<p>– Nekünk kegyelmes urunk a török, szólt közbe kétes mosolylyal
az erdélyi ifju.</p>
<p>– Nem mondtam? nálatok még a török is szebb és jobb mint
minálunk. Hisz úgy van! Erdélyben minden különb terem, mint
Magyarországon; a vaddisznók nagyobbak, a törökök kisebbek, mint
itt.</p>
<p>E pillanatban odalépett a daliához Dávid, a vén vadász, ragyogó
szemekkel sugva valamit fülébe. A dalia arcza <span class=
"pagenum"><a name="Page_17" id="Page_17">-17-</a></span> egyszerre
kiderült e szóra. Hirtelen felszökött helyéről: «adjatok egy
puskát!» kiáltá s hosszú ezüst-veretes lőfegyverét kezébe kapva,
ragyogó arczczal fordult vendégeihez: «Csak maradjatok csendesen,
egy roppant óriási vadkan van a közelben. Meg fogod látni öcsém,
szólt Miklós vállára verve. Kétszer űztem már ezt a vadat, most el
fogom hozni. Valóságos utóda az aper caledoniusnak!»</p>
<p>S azzal ment szenvedélyes önfeledséggel az erdőrész felé, melyet
a vén vadász mutatott neki. Azt is visszaparancsolta, senkit sem
engedett magával menni.</p>
<p>– Én nem tudom mit érzek? szólt Ilonka suttogva a mellette ülő
ifjuhoz, mintha attól félnék, hogy valami veszély éri nagybátyámat.
Úgy szeretném, ha te ott volnál mellette.</p>
<p>Az ifju szótlanul fölkelt helyéről s puskája után nyúlt.</p>
<p>– Nehogy utána menj, – szólt az erdélyi ifju, észrevevén annak
készülését, dühbe hoznád azáltal, elvégzi ő azt maga is; a ki egész
tatárhadakat emésztett föl, csak el tud bánni egy oktalan
barommal.</p>
<p>A menni készülőt ott marasztották. A férfiak tovább ittak, a
hölgy magábavonulva ábrándozott, minden perczben nyugtalanul
tekintgetve az erdőszél felé.</p>
<p>Egyszerre lövés hallatszék az erdőben.</p>
<p>Mindnyájan letették poharaikat s szótlanul, szívdobogva
tekintének arra.</p>
<p>Néhány percz mulva hallatszék a vadkan veszett ordítása, de nem
azon ismeretes ordítás, mely a halálra sebzett vadkané, inkább
valami sajátszerű meg-megszaggatott küzdés hörgő hangja. Mi ez?
kérdezék egymástól. Tán csak kiáltana, ha valami veszélyben
forogna? Erre ismét egy lövés hallatszott. Hát ez mi volt?
kiáltának fölugrálva.</p>
<p>– Menjünk, menjünk oda, rebegé minden tagjaiban reszketve a
leány, az egész társaság útnak indult a hallott lövések tája
felé.</p>
<p class="center">* * *</p>
<p><span class="pagenum"><a name="Page_18" id=
"Page_18">-18-</a></span></p>
<p>Alig haladt a dalia mintegy négy-ötszáz lépésnyire a berekben,
midőn megpillantá egy nagy cserfa tövében a keresett vadállatot.
Roppant túlizmos kan volt az, hátán és homlokán arasznyi magasan
állt a fekete sörte, vastag nyakán ránczot vetett a pánczélkemény
bőr, lábai hosszúk voltak és izmosak, nagy röfögő orrával fekvet
turt magának a cserje között, s abba nagy idomtalanul végig hevert,
a mint roppant fejét elhelyezte, agyarainak egy-egy ütésével
karvastagságú csemetéket törve ki gyökereikből.</p>
<p>A mint a közelgő férfi lépteit meghallá a fenevad, boszusan
emelé föl fejét s haragos agyarkodással tátotta el száját,
féloldalt nézve megtámadójára.</p>
<p>A férfi féltérdre hajolt, hogy jobban czélozhasson, s hosszú
fegyverét a vadnak irányozva, azon perczben lőtt rá, midőn az fejét
egyszerre fölkapta. A golyó a vad koponyája helyett annak nyakába
furódott, csak sebet ejtve rajta, a helyett, hogy megölte
volna.</p>
<p>A megsebesített vad egyszerre dühösen ugrott fel fektéből, görbe
agyarai szikrázva csattogtak össze, a mint egyenesen ellenfelére
rohant; az ily dühös roham elől félre lehet ugrani, de a dalia nem
volt az az ember, a ki ellenségét ki szokta kerülni. Elvetve
puskáját, kardját rántotta ki, s szembe rohant a vaddal s egy
irtóztató csapást intézett annak fejére, mely képes leendett azt
állkapczáig ketté hasítani.</p>
<p>A veszélyes csapás a vadkan agyarát érte, e kőkeménységű
csontot, s a kard markolatban törött ketté.</p>
<p>A csapás megszédíté a vadkant, s a mint agyarával felcsapott a
férfihoz, csak könnyű sebet ütött annak czombján, mire ez két
kézzel megragadva annak füleit, bősz dulakodásba eredt vele.
Fegyvertelenül küzdött a fenevaddal; az hörögve, röfögve
csavargatta fejét, de a férfi aczélöklei legyőzhetlen erővel fogták
széles füleit, s midőn egyszer a fenevad két hátulsó lábára
ágaskodott, hogy ellenfelét feltaszítsa, ez egyszerre óriás erővel
egyet csavarított rajta s a vadkant hanyatt vágta, maga is rá esett
s <span class="pagenum"><a name="Page_19" id=
"Page_19">-19-</a></span> akkor felkerekedve, lenyomta a
hatalmasabb erő ellen hasztalan küzdő vadállatot s hasára ült nagy
diadalmasan.</p>
<p>A vadkan egészen meg látszott magát adni, hályogosodó szemei
elfordultak, orrán, száján folyott a vér, megszünt ordítani, csak
hörgött, lábai begörbültek, orrát hanyatt szegte, néhány percz
mulva bizonyosan el kellett volna vesznie.</p>
<p>A daliának csak kiáltani kellett volna nem messze levő társai
után, hanem ezt szégyenlé, – vagy elvárni, míg a vadkan vérvesztés
miatt magától kimúlik, ezt meg unni kezdé; ekkor hirtelen
észrevevé, hogy török kése övébe van dugva s egyszerre véget
vetendő a további tusának, fél térdével lenyomta a vadkan fejét,
hogy azalatt, míg kését kiveszi, félre ugorhassék, s egyik kezével
övébe nyult.</p>
<p>E pillanatban valahol az erdőben egy lövés roppanása hallatszék.
A legázolt vadkan érezni kezdé, hogy ellenfele kezeinek s térdének
nyomása gyengül, s azzal végső erejével egyszerre lehányva magáról
a férfit, még egyszer hozzácsapott agyarával, és e csapás halálos
volt: a férfi torkát hasítá fel.</p>
<p>Az odaérkező rokonok és vendégek a megölt vadkan mellett
haldokolva találták a daliát. Jajgatva futottak hozzá, torkát
kendővel kötözve be.</p>
<p>– Semmi, semmi baj, gyermekeim, hörgé a férfi, és meghalt.</p>
<p>– Szegény bajnok, sóhajták a körülállók.</p>
<p>– Szegény hazám! rebegé keservesen Ilona, könnyes szemeit az
égre emelve.</p>
<p>A vigalom gyászra vált, a vadászat torrá.</p>
<p>A vendégek búsan kisérék legjobb barátjuk holttestét
Csáktornyára.</p>
<p>Csak a kopasz férfi vette más felé az útját: «mondtam, hogy
másra is kell az élet, dörmögé magában. Ejh! másutt is él még
férfi! Egy országgal megyünk odább».</p>
<p class="center">* * *</p>
<p><span class="pagenum"><a name="Page_20" id=
"Page_20">-20-</a></span></p>
<p>Ez volt halála az ifjabb <i>Zrínyi Miklós</i>-nak, hazája
legnagyobb költőjének s legvitézebb fiának.</p>
<p>Így halt meg a férfi, kit a sors mindig tenyerén hordozott, –
honának szerelme, véde, dicsősége.</p>
<p>A vadásztanyát, a mulatókastélyt, hiába keresnétek ott.
Elenyészett minden, a hős neve, családja, emléke.</p>
<p>A hadvezért, a státusférfit elfeledték, csak egy maradt fenn
belőle, de él örökké: a költő.</p>
<h2>II. AZ EBESFALVI HÁZ.</h2>
<p>Most egy országgal odább.</p>
<p>Lépjünk előbbre egy országgal és hátrább négy esztendővel.</p>
<p>Erdélyben vagyunk. 1662-dik az év.</p>
<p>Egy egyszerű nemesi lak áll előttünk Ebesfalva aljában, szinte
legutolsó ház a helységben.</p>
<p>Az épület inkább hasznosság, mint regényesség nézetei szerint
van építve, minden czélra külön épület, alakra, minőségre,
elhelyezésre. Két oldalt ólak, aklok, kocsiszinek, kőből,
vályogból, vagy keményfa-deszkákból, ketreczek, szárnyas állatok
számára külön csűrök, zsuppal fedve, s nagy tetejű birkarekeszek,
hátul gyümölcskert, melyből egy méhes félszeg teteje látszik ki, s
a széles udvar közepén a fehérre meszelt lakóépület, félszárnyra
építve, előtte árnyékos diófák, melyek alatt malomkőből
hevenyészett gömbölyű asztal áll. A lakó-udvar kőkerítéssel van
elválasztva a szérüskerttől, melyben hegyesre rakott boglyák,
megkezdett szénakazalok, s roppant nagyságú asztagok láthatók,
miknek bubjáról kellemetlenül kiáltoz egy fölreppent páva.</p>
<p>Este van, a béresek haza takarodtak, az ökröket kifogták a
széles társzekerek mellől, melyek érett tengerivel rakottan tértek
haza, a juhnyáj kolompolva jön meg a legelőről, a sertések végig
röfögve az uton, vágtatnak be a nyitott <span class=
"pagenum"><a name="Page_21" id="Page_21">-21-</a></span> kapun
egyenesen futva vályuikhoz, a kakasok czivakodnak a nagy diófákon,
hova már naplementkor elültek; a távolban hallik az estharangszó,
még távolabb a kútrajáró falusi lányok éneke, a béresek marháik
után látnak, ki egy nagy nyaláb friss kaszált muhart hoz, ki meg
nagy sajtárban hozza a már kifejt habzó, illatozó sárgafehér
bivaltejet. A konyhából kivilágít a lobogó tűz, melyre
piros-pozsgás leány tart egy nagy serpenyőt, a jó rántás-illat
messzire elérzik. – Majd hozzák az ételt nagy zöldmázos tálban, a
cselédség a malomkőasztal körül telepedik s eszik jó étvágygyal, a
fehér kuvaszok áhitattal néznek fel a falatozókra. Aztán elhordják
az edényt, leszórják a tengerit a szekerekről az ereszek alá.
Innen-onnan a szomszédból átjönnek a leányok, a tengeri-fosztásban
segíteni. Ráülnek az illatozó halmazra, mely átfülik a nyers
melegségtől, valami pajkos fiú érett tököt vájt ki, annak szemet,
szájat vágott, s gyertyát gyujtva bele, kitette lámpásnak, a
leányok úgy szeretnének tőle félni. A hozzáértő legények hosszú
füzéreket fonnak a megfosztott tengeriből, megfordított szakajtóra
ülve, és e csöndes munka közben foly a víg dal, folynak a tündéres
mesék aranyhajú királylányról, s árva gyermekekről. Itt-ott csók
nélkül nem is esik meg a tréfa, a mit hangos sikoltozás kiván
tudtul adni; a kis gyermeknépek örülnek, ha tarka vagy piros csövet
találtak a sok közt. S addig ülnek ott és mesélnek és dalolnak és
nevetnek a legcsekélyebb semmiségek fölött, míg semmi sem marad
alattuk, akkor jójczakát kivánnak egymásnak és csevegve, sikongva
elbúcsuznak hosszan, a távozók végig dalolnak az utczán – féltökben
vagy jókedvükben.</p>
<p>Azután letakarodnak mindannyian, becsukják az ajtókat, eloltják
a tüzet, a komondorok felelgetnek egymásnak a faluban, a félhold
feljön, az éji őr elkezd kiáltozni vontatott rithmusokat, a többiek
alszanak és nem hallják az abban foglaltatott aranymondatokat.
Csupán egy ablakában a faluvégi nemes háznak látszik még valami
világ, ott nem feküdtek le. <span class="pagenum"><a name="Page_22"
id="Page_22">-22-</a></span></p>
<p>Egy vén, tisztességesen megaggott cseléd s egy ifjabb szolgáló a
virrasztók. A vén asszony valami zsoltárból olvas keservesen,
melynek minden sorát könyv nélkül tudja már; a szolgáló pedig,
mintha nem dolgozott volna naphosszant eleget, guzsalynak ült s
hosszú szálakat ereszget a selyemsima lenből, melyet tegnap
tilózott, s ma gerebenezett el.</p>
<p>Eredj fekünni, Klári, szólt jó szívvel a vén asszony, elég lesz,
ha én fenn vagyok. Holnap úgy is majd korán kelsz.</p>
<p>– Úgy sem tudnék addig elalunni, míg nagyasszonyom haza nem jő,
szólt munkáját folytatva a leány, ha minden férfi itthon van is,
úgy félek, mig ő meg nem jött, s ha pedig nagyasszonyom itthon van,
olyan bizton érzem magamat, mintha kerített várban volnék.</p>
<p>– Biz’ leányom, sok férfinál többet ér ő. Hogyne, szegény? Annyi
esztendő óta minden gond az ő vállán van, a mi csak egy férfit
illet. Az egész nagy gazdaságot neki kell folytatni, s mintha nem
lett volna a magáé elég, testvérei Bánfiné és Telekiné
nagyasszonyomék itt lévő jószágait is hozzá vette bérbe. Mennyi
processusa van majd ezzel, majd amazzal, szomszédokkal,
atyafiakkal; de bezzeg emberükre találnak ő benne; maga megy a
birákhoz, a törvényszékre, s olyan okosan beszél, hogy tanulhatna
tőle akármicsoda prókátor; hát mikor Bánfi János uram eljött ide
legyeskedni, azt gondolva, hogy asszonyom is csak olyan fajta
szalmaözvegy, hogy kiadta neki az utat! A jó ur azt sem tudta,
melyik lábával lépjen ki? pedig királybiró volna. S aztán
boszujában sarczoltató hadnagyot küldött ellenünk egy csoport
lándzsás gyülevészszel. Ott voltál, úgy-e, mikor azokat kiverette
asszonyom a faluból? Hogy elfutottak szegények, mikor meglátták,
hogy asszonyom maga is puskát ragadott ellenük.</p>
<p>– Hiszen csak ne futottak volna! beszélt közbe kérkedőleg a
tűzről pattant leány, tudom istenem, hogy majd én is végig huztam
volna egynek a hátán a pemetefával.</p>
<p>– Látod Klári, hát mikor az asszonyember annyi ideig
<span class="pagenum"><a name="Page_23" id=
"Page_23">-23-</a></span> kénytelen magára hagyatva a házat
vezérelni, magát és családját maga erejével védelmezni, utóbb maga
is hozzászokik ahhoz, hogy magát egészen férfinak tekintse. Azért
van asszonyunknak olyan kemény tekintete, mintha soha sem született
volna leánynak.</p>
<p>– De hát mondja meg kend nékem, Magda néni, szólt a leány
közelebb húzva székét az asszonyhoz, sohasem fogjuk mi már látni
nagyurunkat?</p>
<p>– Hjah, annak az Isten a tudója! sóhajta föl a vén dajka. Mikor
szabadul ki, szegény, fogságából? Hej, de jól éreztem én a dolgot
előre, de meg is mondtam, de nem is hallgatott rám senki. Mikoriban
az Istenben boldogult fejedelem, György úr, nem érve be a maga
országával, kiment lengyel királyságot keresni a szép feles magyar
nemességgel, akkor ment el Mihály úr is vele. Hogy elmarasztottam,
a nagyasszonyom is, mert csak fiatal házasok voltak még, magának
sem nagy kedve volt hozzá a jó úrnak, mert inkább szeretett itthon
ülni, könyveket olvasni, malmokat építeni, fákat oltogatni, de a
becsület kivánta, hogy elmenjen. Én csak arra kértem, hogy legalább
Bandi fiamat is vigye el magával. Jól is adta az Isten, hogy az is
vele ment, mert a nélkül tán soha hirét sem hallottuk volna nagy
uramnak. Mert a fejedelem úr, a holott meglátta, hogy a nagy
marhasokaságú tatárt ellene hozzák, ő maga elszaladt haza, s a szép
vitézlő rendeket mind ott rabolta el a pogány tatár, s elvitte
keserves rabságba Tatárországba. A fiamat Bandit aztán, hogy
hasznát nem vehették, mert a dereka megroppant, nagy kértére
hazabocsátották, ő hozta hírét, hogy Mihály úr ott sínlődik a
szomorú fogságban, s minthogy a tatárok észrevették, hogy a többi
fogoly által milyen nagy becsületben tartatik, azt hitték valami
herczeg, s oly iszonytató váltságdijat szabtak érte, a mennyit
minden jószága, ha pénzzé törődnék, sem ér. Nagyasszonyom
mindamellett nagyon megörült, azt hallva, hogy férje él, s mindjárt
futott fáradott, hogy a váltságdíjt kiteremtse. De bizony sem
atyafi, sem jóbarát nem adott ő néki semmit, <span class=
"pagenum"><a name="Page_24" id="Page_24">-24-</a></span> még csak
zálogra sem, mert háborús időben fekvőre nem örömest adnak kölcsön.
Ő tehát eladta minden drágaságait, a mit anyja házától elhozott, a
szép ezüst tányérokat, drágaköves kösöntyűit, metszett arany
serlegeit, mik mind őseiről maradtak volt még reá, meg a nagy,
selyemmel hímzett, skófiummal kivarrott palástokat, filigrámos
mentéket, gyűrűit, boglárait, rezgőit, hajszorítóját, karbunkulusos
csatjait, igazgyöngyét, briliánt fülönfüggőit, egy szóval de
mindenét, a miből pénzt csinálhatott. Úgyde mindez még fele sem
volt annak, a mit a tatár kivánt. Ő tehát rögtön kivette bérbe
testvére jószágait, törette, szántatta az elparlagult földeket,
erdőket irtatott ki, hogy helyökbe gabonát vettessen, éjszakából
csinált nappalt, hogy ideje teljék minden munkára; semmi nemét a
gazdálkodásnak ki nem felejtette, a miből valami pénzt
teremthetett, majd vályogot vettetett, s kőbányát fejtetett, a
miért pénzt adtak a környékben, majd göbölyöket hízlaltatott, a mit
örmény hajtsárok vettek meg tőle; maga járt vásárra mindenüvé,
borát elvitte Lengyelországig, gabonáját Szebenig, mézét, viaszát,
aszalt gyümölcseit Brassóig, sőt a gyapjuval Debreczenbe járt el,
hogy jobb áron adhassa. S maga e mellett mily szigorúan élt. A
cselédtől ugyan nem húzta el a magáét, de saját szájától mennyire
megvonta a falatot; takarítás idején, hogy a mezőn egész nap künn
volt, hetekig sem főzetett magának ebédet, egy kis kenyér, a
mennyit egy gyermek is keveselne, volt minden étele, s rá egy pohár
tiszta víz; elhiszed, hogy sohasem látta őt azért rosszkedvűnek
senki, soha egy keserű könycsepp nem esett száraz kenyerére, melyre
férje iránti hűsége miatt szorult.</p>
<p>– Hogy érti ezt kegyelmed?</p>
<p>– Úgy, fiam: hogy a mi pénzt ily fáradsággal, szűkölködéssel
megtakargatott évről évre, épen ilyen időtájon mindig elhordta
Bandi fiam Tatárországba, hogy Mihály úr váltsága leteljék. A
szegény nagyasszony ez alatt saját szájától vonta meg a falatot.
<span class="pagenum"><a name="Page_25" id=
"Page_25">-25-</a></span></p>
<p>A dajka könnyezni kezdő szemeit törülgeté.</p>
<p>– S mennyit kíván a tatár váltságdíjul?</p>
<p>– Nem tudom biz én azt, fiam. Bandi mindig elhozta a kutyabőrt,
melyre a tatár fölírta, a mit kapott, s a mit még kiván;
asszonyomnál megvan, én bizony nem kérdezősködtem utána.</p>
<p>A leány elhallgatott, magában látszék gondolkozni, az orsó
kétszerte sebesebben pörgött kezében, szíve gyorsabban
dobogott.</p>
<p>– Most is oda van Bandi fiam, szólt az öreg asszony, unva a
hallgatást; minden órán várom vissza, majd csak megtudunk már tőle
valami bizonyost.</p>
<p>E perczben künn nyikorog a kapu, csörömpölő szekérke hajtatott
be az udvarra, s a víg kutyaugatás tanusítá, hogy ismerős
érkezett.</p>
<p>– Asszonyunk jő, szól a két cseléd, s mire fölkeltek helyükből,
már nyilt az ajtó s belépett rajta Bornemissza Anna, Apafi Mihály
felesége.</p>
<p>Délczeg, csaknem férfimagasságú asszony, izmos termetének
karcsú, de erőteljes körrajzait az egyszerű, szürke lenszövetű ruha
engedi láttatni. Mintegy 36 éves lehet, de arcza egyike azoknak,
melyeken a késő vénségig meg nem látszik a kor. A szünteleni
naponjárástól elbarnult, de a megtartott ifjúság bársonysíma hamva
s az egészség természetes pirja annál sajátságosabb szépséget
kölcsönöznek e rendkívüli arcznak. Tekintete meglepő, uralkodó,
leigéző, de a varázs, mely benne rejlik, nem a vonásokban tűnik
föl, hanem a bennök visszatükröző lélek kinyomatában. Magukban a
vonásokban nincsen semmi kemény, semmi durva, éles, vagy férfias, a
homlok domború, síma, egyetlen ráncz sem komorítja el, s mégis oly
fönséggel tele; a szemöldökök gyöngéden rajzolvák, a szemek
metszése bájoló, hosszú pillái félig árnyékban tartják a nagy, de
nem vadfekete, hanem inkább mélyvilágú dióbarna szemeket, és e
szemekben mégis annyi tűz, annyi villám látszik, és annyi hidegség:
az orr, az arcz oválja, mind oly <span class="pagenum"><a name=
"Page_26" id="Page_26">-26-</a></span> nőiesen szabályos
alkotásuak, maga az ajk, ha csukva van, oly szelid, oly édes, a
többi vonások erőszakot látszanak rajta tenni, hogy mosolyát nem
osztják, és ha megnyilik, mégis parancsoló, oly büszke!</p>
<p>– Mégis ébren vagytok? kérdé cselédeitől. Szava kellemesen
csengő volt, bár alhangjai élét kissé tompává verte a bánat.</p>
<p>– Meg akartuk várni kegyelmedet, hogy miattunk ne várjon odakin,
viszonzá a vén dajka, tipegve úrnője körül, s annak palástját véve
le vállairól.</p>
<p>– Nem jött még vissza Bandi? kérdé Apafiné szinte az elfogódásig
mély hangon.</p>
<p>– Még nem, de minden órán várom.</p>
<p>Apafiné hosszan felsóhajtott. Mennyi elfojtott bánat, mennyi
messzetünő remény, mennyi lemondás rejlett e sóhajban! A nő erős
lelke előtt végig futottak az örömfosztott élet annyi szenvedési,
az erős küzdelem sorssal, emberekkel s tulajdon szívével: a
fájdalomba oltott szerelem, mely csak vágyakat tudott termeni,
élveket nem. Ismét egy küzdelmes éve mult el életének, melynek
hangyaszorgalma egyetlen czélra gyűjté áldozatmorzsáit, s ki tudja,
mennyi év kelle még, hogy azt elérhesse. És addig mindig fáradni,
tűrni és szeretni örömtelenül.</p>
<p>Apafiné visszakényszeríté arczára szokott hidegségét s
cselédjeinek jó éjt kivánva, szobájába készült távozni; Klári
megcsókolá úrnője kezét, s a nő csodálkozva tekinte rá. Érzé, hogy
kezére forró köny hull, s a leány nem akarja azt elereszteni, hanem
arczához szorítja.</p>
<p>– Mi lelt? kérdé Apafiné megütközve.</p>
<p>– Engem semmi sem, zokogá a leány. Hanem úgy megsajnáltam
nagyasszonyomat. Már régen gondolkoztam valamiről, de sohasem
mertem megmondani. Sokszor beszéltünk róla, hogy urunk fogva van, s
váltságdíját nehéz lefizetni; – nekünk a faluban leánytársaimmal
mindegyikünknek van nyakbavaló láncza, a mire annyi hiábavaló
arany- és ezüstpénz van felfűzve, a minek senki sem veszi
<span class="pagenum"><a name="Page_27" id=
"Page_27">-27-</a></span> hasznát. Mi tehát leányok összebeszéltünk
egymással, hogy ezt a pénzt, melyre nekünk úgy sincsen szükségünk,
összerakjuk, s odaadjuk nagyasszonyomnak, hogy küldje el nagyuram
váltságdíjába. Ha nem lesz is elegendő, de annyival is több
lesz.</p>
<p>Apafiné önkéntelen könynyel ragyogó szemében szorítá meg a
parasztleány reszkető kezét.</p>
<p>– Köszönöm leányom, szólt megilletődve. Többre becsülöm
ajánlatodat, mintha Bánfiné húgom tizezer aranyos nyakkötőjével
kinált volna meg. De hisz az Isten majd így is megsegít.</p>
<p>E pillanatban lódobogás hallék künn az udvaron, s az ebek
ordítva kezdtek el üvölteni.</p>
<p>– Ki az? – Talán zsiványok? A vörösüngösök, hebegé a vén dajka,
s egyik cseléd sem mert az ajtóhoz közeledni.</p>
<p>Apafiné erre fölvevé a gyertyát s bátran az ajtóhoz lépve,
felnyitá azt, kivilágítva az udvarra.</p>
<p>– Ki jár itt? kiáltá ki erős, reszketéstelen hangon.</p>
<p>– Mink, akarám mondani – én: viszonza egy tétova hang, melyben
mind a hárman Bandi hangjára ismertek.</p>
<p>– Ah te vagy az? siess, siess! kiálta örvendve Apafiné s
betuszkolta az ajtón a nyilvános zavarban levő cselédet, ki
kalapját forgatva kezében, nem látszott tudni, hogy min kezdje a
beszédet.</p>
<p>– Láttad őt? beszéltél vele? Egészséges-e? kérdé hevesen
Apafiné.</p>
<p>– Egészséges, felele a szolga, örülve, hogy van mihez kötnie a
szót, tiszteli, csókolja nagyasszonyomat. Azt izente, hogy – majd
jó az Isten.</p>
<p>– De hát mit tekintgetsz félre? kit ugatnak ottkünn a
kutyák?</p>
<p>– Tán a Rárónak örülnek, hogy rég nem látták.</p>
<p>– Átadtad a murzának az erszényt?</p>
<p>Bandi felelet helyett ködmöne zsebében kezde keresgélni, s
minthogy annak nyilása igen magasan, feneke pedig igen mélyen
esett, volt kínja az ábrázatjának, míg <span class=
"pagenum"><a name="Page_28" id="Page_28">-28-</a></span> a
kutyabőrt előkereshette s szinte reszketett, a mint átadta
asszonyának.</p>
<p>– Sok van-e még hátra? mit mondott a murza? kérdé Apafiné
reszketésre hajló hangon.</p>
<p>– Nem igen sok van már. Mondhatni, hogy kevés, szólt lesütött
szemmel Bandi s kalapja szélét kezdé rágicsálni kínjában.</p>
<p>– Mennyi? mennyi? kiáltának rá minden oldalról.</p>
<p>Bandi elvörösödött. – Hát, – hát, – semmi sincs hátra! Kiáltá
kitörő hangon s azzal véghetetlenül elneveté magát s rögtön utána
sírva fakadt.</p>
<p>Apafiné lelke egyszerre megkapta az igazi eszmét.</p>
<p>– Te ember! kiáltá indulathevesen megragadva a szolga vállát. Te
elhoztad férjemet!</p>
<p>Bandi öklével mutatott hátra s fejével némán billentett,
egyszerre sírt és kaczagott, szó sem jött ajkára.</p>
<p>Apafiné a végtelen öröm őrült sikoltásával rohant az ajtónak, s
az már félig meg volt nyitva, valaki ott hallgatódzott régen és az
– Apafi Mihály volt, a régen várt, az annyiszor megsiratott.</p>
<p>– Mihály! férjem! sikoltá az indulattól reszkető nő s magánkívül
rogyott férje nyakába, érthetlen szavakat, gyöngédség, öröm és
szerelem hangjait suttogva félig aléltan.</p>
<p>Apafi keblére ölelte a nőt, ki görcsösen látszott karjaival
körüle fonódni, nem hallatszott más hang, mint a néma zokogás.</p>
<p>– Enyim vagy, – enyim vagy, hebegé suttogó szóval nagysokára az
indulat rohamából magához térő hölgy.</p>
<p>– Tiéd vagyok, szólt Apafi, és esküszöm, hogy sem ország, sem
világ tőled többé el nem szakaszt.</p>
<p>– Oh Istenem, mennyi boldogság az! kiálta fel Anna örömkönnyes
arczát az égre emelve. Mennyi örömet hoztál nekem vissza! rebegé
ismét férjére borulva, s arczát annak keblére temetve.</p>
<p>– És ha az egész világ enyim volna is, még akkor sem
<span class="pagenum"><a name="Page_29" id=
"Page_29">-29-</a></span> lennék elég gazdag arra, hogy
visszafizessem neked hozzámvaló hűségedet. Isten engem! ha egy
országom volna, azt adnám neked, s még az is koldus-jutalom
lenne…</p>
<p>Az örvendő, a szerető, a túlboldog pár egyedül maradt örömeivel,
boldogságával. Késő éjszakáig égett ablakukban a gyertya. Mennyi,
mennyi mondani valójuk lehetett egymásnak.</p>
<h2>III. KÉNYSZERÍTETT FEJEDELEM.</h2>
<p>Egy év folyott le Apafi Mihály hazaérkezte óta. Az ebesfalvi
háznál nagy lótás-futás volt. Egyik kocsi fogatai alig pihenték ki
magukat, már a másik indult útnak, a cselédeket küldözték ide-oda;
látszott, hogy valami nagy baj van a háznál, de azért még nem
tetszett senki szomorúnak.</p>
<p>A bizalmasabb kérdezősködőnek aztán megsugták, hogy Apafi
Mihályné asszonyom minden órán várandós.</p>
<p>A jó Mihály úr egy perczre sem hagyta el szenvedő neje szobáját;
mint mondják, az érzékeny asszonyságnak nagy vigasztalására
szolgált férjét láthatni, ki nem szűnt meg őt édes, hizelgő
szavakkal biztatni.</p>
<p>Egyszerre vad robogás hallatszik az udvaron s az őgyelgő
cselédek nagy rémülésére mintegy huszonnégy arnót lovas vágtat be a
ház elé, kiket egy nagyfejű török aga vezetett. A törökök mind
szörnyen föl voltak dárdázva, késezve.</p>
<p>– Itthon urad? kiáltá le az aga az ijedtében sem jobbra, sem
balra mozdulni nem tudó Andrásra. No, ha itthon van, folytatá, be
sem várva a feleletet, hát mondd meg neki, hogy jőjjön ide, hadd
beszélek vele! András még mindig nem tudott szóhoz jutni; a török
újra rá nyomta: vagy ha ő nem jön ide ki, hát majd bemegyek én.</p>
<p>S azzal leugrott lováról s benyitott a pitvarajtón. András egy
rövid szót bátorkodott hozzá szólni: «de nemzetes uram…»</p>
<p>A török rámordult. <span class="pagenum"><a name="Page_30" id=
"Page_30">-30-</a></span></p>
<p>– Jobb szeretném, öcsém, ha nem papolnál olyan sokat; s azzal
belépett a pitvarba.</p>
<p>Apafi épen ekkor lépett ki neje szobájából, meghallva a
kardcsörgést s szinte visszahökkent, a mint a nem várt vendéggel
szembe találkozott.</p>
<p>– Kegyelmed Apafi Mihály? kérdezé emez haragosan.</p>
<p>– Én vagyok szolgálatodra, kegyelmes úr, felelt Apafi
jámborul.</p>
<p>– Jól van. Azt izeni kegyelmednek az én uram, a hires Ali basa ő
nagysága, hogy menten minden időhaladék nélkül üljön kegyelmed
szekerére és jőjjön ki az én uram táborába, Kis-Selyk alá, senkit
sem hozván magával.</p>
<p>– No szépen vagyunk, dörmögé magában Apafi. Megbocsásson
kegyelmed derék aga, az most épen lehetetlen, a feleségem
betegágyban fekszik, egy pillanaton függ, hogy él-e vagy hal, nem
hagyhatom most el.</p>
<p>– Hívasson kegyelmed orvost, ha felesége beteg, és gondolja meg,
hogy azzal úgy sem fogja meggyógyítani, ha a hatalmas basa haragját
magára gerjeszti.</p>
<p>– De csak egy napot engedjen kegyelmed, aztán nem bánom, ha
fejem elütik is.</p>
<p>– Semmiképen sem ütik el a kend fejét, ha engedelmeskedik, ha
pedig szót nem fogad, akkor hamarább baja lesz. Azért legyen
kendnek esze.</p>
<p>Anna meghallá ott benn a szobában a kívül folyó vitát s
aggodalmasan kiáltozá férje nevét. Apafi sietett hozzá, ott hagyva
az agát a faképnél.</p>
<p>– Mi baj? kérdé szorongva a nő. Oly halvány volt e
pillanatban.</p>
<p>– Semmi, semmi, szívem, valahová hívnak, de nem megyek.</p>
<p>Apafiné azonban meglátta a függönynyilásokon fölül a törökök
dárdahegyeit s kétségbeesve sikoltá el magát: «Mihály! téged el
akarnak vinni!» s görcsösen szorítá férjét keblére. Nem bocsátlak,
inkább öljenek meg engem, <span class="pagenum"><a name="Page_31"
id="Page_31">-31-</a></span> mielőtt téged rabságra hurczolnának,
hogy ismét elveszítselek!</p>
<p>– Csendesülj, édesem, biztatá Apafi, hisz én magam sem tudom,
hogy mit akarnak velem? hisz nem vétettem a jámboroknak. Legfelebb
is sarcz kell nekik, azt meg majd előteremtem.</p>
<p>– Oh én rosszat sejtek, szívem szorul, téged valami baj fog
érni, rebegé a beteg nő, s azzal heves zokogásba törve ki, férje
nyakába vetette magát: Mihály! én soha sem látlak téged többet.</p>
<p>Az aga ezalatt megunta magát odakünn s dörömbözni kezde az ajtón
és kiáltozott:</p>
<p>– Apafi! Héj Apafi? Gyere ki, mert én be nem lépek a feleséged
szobájába, mivel ez illetlen dolog volna tőlem; hanem azt
megteszem, hogy fejedre gyujtom a házat, ha ki nem jösz.</p>
<p>– Már csak elmegyek, mondá Apafi, csókjaival csillapítva
feleségét, ha ellenkezem, még nagyobb baj lesz belőle, de
visszajövök, amint eresztenek.</p>
<p>– Sohasem látlak többet, rebegé Anna s közel volt az
ájuláshoz.</p>
<p>Apafi használva e pillanatnyi elszédülés időközét, erőt vett
magán s elhagyva feleségét, könnyes szemekkel lépett ki az
agához.</p>
<p>– No uram mehetünk, mondá neki.</p>
<p>– Hát csak nem fog kend kard nélkül jönni talán, mint egy
paraszt ember, szólítá meg a török, menjen kend vissza és kössön
kardot, s mondja meg a feleségének, hogy semmitől se féljen.</p>
<p>Apafi visszalépett szobájába, s a mint ágya felül leakasztá nagy
ezüstös kardját, vigasztalólag mondá feleségének: lásd, aligha lesz
bajom, mert akkor nem mondanák, hogy kardot kössek; bízzál az
Istenben!</p>
<p>– Bízom, bízom, rebegé a nő, férje kezét csókolva hevesen, s
szorongatva lihegő kebléhez, s aztán ismét elkeserülve sírva
fakadt. Apafi, ha meghalok, ne felejts el! <span class=
"pagenum"><a name="Page_32" id="Page_32">-32-</a></span></p>
<p>– Ah! kiálta fel Apafi, keserűen bontakozva ki neje ölelő
karjaiból, s hirtelen kirohant a szobából, s a tenger mélységes
fenekére kivánt valamennyi törököt, a ki született és születni
fog.</p>
<p>Akkor aztán nagy búsan szekerébe vetette magát, s nem nézett sem
égre, sem földre, hanem az egész úton azon eszmével küzködött, hogy
ha felesége most meg találna halni, még csak el sem hagyták tőle
búcsuzni. Ezzel aztán egész lánczolata a legbúsítóbb eszméknek volt
összekötve.</p>
<p>Alig haladott Ebesfalvától egy órányira kiséretével, midőn a
törökök egy vágtató lovagot vettek észre, a ki nyilván utól akarta
őket érni. Figyelmeztették rá Apafit.</p>
<p>Eleinte hallani sem akarta, hogy mit beszélnek, hanem azután,
hogy azt mondták neki, hogy a lovag Ebesfalva felől jő,
megállíttatá szekerét s bevárta a hirnököt.</p>
<p>Bandi volt az, ki kendőjét lobogtatva nyargalt nagy
lóhalálában.</p>
<p>– Mi baj, András? kiálta dobogó szívvel Apafi a szolgára még
messziről.</p>
<p>– Jó hír, uram! kiálta Bandi, asszonyunknak fia lett, ő maga,
hála Istennek, túl van minden veszedelmen.</p>
<p>– Áldassék az Úr neve, sóhajtá megkönnyebbült szívvel Apafi, s
visszabocsátva a hirnököt, a mint bánatának alapeszméje elröppent
agyából, elmultak a többi aggodalmak is egyszerre, fiára gondolt és
e gondolat mellett a kisérő törököket mind oly derék, becsületes,
civilizált embereknek kezdte nézni, a milyet csak látott valaha a
világon.</p>
<p>Késő éjjelre értek Ali basa táborába. Az őrök aludtak, mint a
tök, az egész tábort el lehetett volna miattuk lopni. Apafit ott
várakoztatták a basa sátora előtt, míg ő maga felöltözött, s midőn
félrehúzták a sátor függönyeit, unszolva Apafit a belépésre, Ali
ott ült a sátor hátuljában leterített szőnyegen, keresztbevetett
lábakkal, háta mögött két czifra öltönyű szerecsen, kivont
handzsárokkal. A sátor másik rekeszének szőnyegén egy pár hátul
álló arcz kiütő lenyomata <span class="pagenum"><a name="Page_33"
id="Page_33">-33-</a></span> látszék. Tán a basa hölgyei lehettek
ott, kik fölkeltek hallgatózni.</p>
<p>– Kegyelmed azon Apafi Mihály, kérdé a basa az illő üdvözlések
megtétele után, a ki több esztendeig volt a tatár murza
fogságában?</p>
<p>– Igen is, kegyelmes basa, s a ki énnekem irgalomból elengedé
váltságdíjam hátralevő részét.</p>
<p>– Igazítsa meg magát, kegyelmed. A murza elengedé a hátralevő
váltságot, mert az én uram, a felséges szultán parancsolá azt ő
neki; és még többet is fog kegyelmedért tenni a felséges
nagyúr.</p>
<p>– Álmélkodva hallom és köszönöm, nem tudva, hogy mivel
érdemlettem e kegyelmet; viszonzá Apafi.</p>
<p>– Hallotta a felséges szultán, hogy kegyelmed szomorú fogságában
mily becsülettel, okossággal és emberiséggel viselte magát és hogy
annyira meg tudta nyerni a többi foglyok szivét, mikép ámbátor a
rabok között nem lehet rang, mert azok mindnyájan egyenlők, mégis a
többi fogoly magyarok úgy tekintették kegyelmedet, mint a kire
legtöbbet hallgattak. Ezt tekintve, de meg másrészről figyelembe
véve azt, hogy a mostani fejedelem, Kemény János uram ő kegyelme, a
magas portától nyilván el akar szakadni, elhatározta a felséges
nagyúr, miképen kegyelmedet minden időhaladék nélkül Erdély
fejedelmi trónjára emelje és abban megerősítse.</p>
<p>– Engemet? tréfálni méltóztatol, kegyelmes úr, hebegé Apafi,
káprázván szemei előtt a világ.</p>
<p>– Igen, tégedet magadat, és azon nincs mit csodálkoznod. Ha a
felséges úr akarja, basák, fejedelmek lesznek egy intésére rabok,
koldusok, vagy halottak, és másik intésére közkatonák, nemesek,
vagy rabok lépnek amazok helyébe. Te szerencsés lettél kegyét
megnyerhetni. Élj vele és vissza ne élj.</p>
<p>– De kegyelmes uram! Miképen gondolod te, hogy én fejedelem
lehessek?</p>
<p>– Az az én gondom. Majd azzá teszlek én. <span class=
"pagenum"><a name="Page_34" id="Page_34">-34-</a></span></p>
<p>– De Erdélynek más fejedelme is van: Kemény János.</p>
<p>– Az is az én gondom. Majd elbánok vele én.</p>
<p>Apafi vállat vont. Érzé, hogy még ilyen bajban nem volt.
«Csakugyan megérezte előre a feleségem, hogy valami nagy veszedelem
fog ma érni,» gondolá magában.</p>
<p>A basa újra szólt:</p>
<p>– Azért minden tétovázás nélkül siessen kegyelmed menten
országgyűlést hirdetni, hogy a beiktatás czeremoniái mentülelébb
végbemehessenek.</p>
<p>– Én! De hát ki fog az én szóltomra megjelenni? Uram, én
legkisebb vagyok az ország nemesei között, kinevetnek vele s azt
mondják, hogy bolond vagyok.</p>
<p>– Majd átlátják, hogy ők voltak azok.</p>
<p>– Aztán nem is küldhetnők sehova a leveleket, mert a
székelységet kivéve, mindent kezében tart Kemény.</p>
<p>– Tehát elküldjük a székelységre, majd eljönnek onnan.</p>
<p>– Azok között sem ismerem én a nevezetesebb embereket, mert nem
vagyok közőlük való. Legfölebb oly embereket ismerek közőlük, mint
Kun István, meg Daczó János, meg Naláczi István uraimék.</p>
<p>– Hát hívja meg kend Kun István, meg Daczó János, meg Naláczi
uramékat, ha becsületes embereknek tartja.</p>
<p>Apafi a fejét kezdte vakarni.</p>
<p>– De hátha, fölteszem, hogy eljönnének, hát hol tartanók meg
velök az országgyűlést? helyünk sincsen. Kolozsvárott Bánfi Dénes a
sógorom, esküdt ellenségem, és ő a kapitány; Szebenben maga ül
Kemény János.</p>
<p>– Hát itt van Kis-Selyk. Gyűljenek kegyelmetek ide.</p>
<p>Apafi kínjában elnevette magát. – Hisz nincs itt olyan ház, a
hol csak harmincz ember is elférjen együtt! szólt újabb
elevenséggel.</p>
<p>– Ott a templom! riadt rá a basa. Megtarthatják benne kendtek az
országgyűlést: ha Istent tisztelni eléggé szép a ház, azt hiszem,
egy embert megtisztelni is az lehet.</p>
<p>Apafi nem látott többé menekülést.</p>
<p>– Tud kegyelmed írni? kérdé tőle a basa. <span class=
"pagenum"><a name="Page_35" id="Page_35">-35-</a></span></p>
<p>– Tudok, szólt Apafi nagyot sóhajtva.</p>
<p>– No mert én nem tudok. Tehát üljön neki kegyelmed és írja meg a
rendeknek a levelet.</p>
<p>Egy csausz rögtön asztalt, pergament és veres tintát hozott.
Apafi leült, mint valami áldozatra szánt bárány, s első kezdetnek
akkora betűt kanyarított a pergamentre, hogy a török fölugrott
ijedtében s azt kérdte, hogy mi az?</p>
<p>– Ez egy M betű, válaszolt Apafi.</p>
<p>– De hát a többinek is hagyjon kend helyet.</p>
<p>– Ez csak kezdőbetű, a többi majd apró lesz.</p>
<p>– No hát mondja kegyelmed fenhangon, hogy mit ír?</p>
<p>Apafi reszketve írt és mondá: Minekutána…</p>
<p>A basa elkapta előle dühösen a pergament s ráordított:</p>
<p>– Mit «minekutána» és «annakutána»! Mit czikornyázza kegyelmed.
Írja kegyelmed úgy a hogy szokás: «Mi Apafi Mihály, Erdély
fejedelme, parancsoljuk neked, hitvány szolga, hogy a mint e
levelet veszed legottan mi előttünk Kis-Selyk helységében
megjelenni, fejed vesztésének büntetése alatt – el ne mulaszd.»
Punctum.</p>
<p>Apafinak nagy bajába került capacitálhatni a basát arról,
miszerint magyar nemesekkel nem szokás ilyen stylusban
correspondeálni: végre is annyit megengedett neki, hogy fogalmazza
hát úgy a levelet, a hogy neki jobban tetszik, de tartalma
határozott legyen és parancsoló.</p>
<p>Apafi megirta a körlevelet. Ali basa rögtön lóra ültetett egy
csauszt s elküldte vele lóhalálában azokhoz, a kiknek szólt.</p>
<p>Apafi kiverte pennáját és fölsóhajtott, mondván magában: Azt az
embert szeretném most látni, a ki megmondaná, hogy mi lesz mind
ebből?</p>
<p>– Addig pedig, a míg az országgyűlés összejön, itt marad
kegyelmed táboromban.</p>
<p>– Hát nem mehetek haza a feleségemhez és fiamhoz? kérdé Apafi
szívdobogva.</p>
<p>– Mehet kegyelmed a ménkőbe! majd hogy elszökjék előlünk! Ezek a
magyar urak mind így vannak a fejedelemséggel, <span class=
"pagenum"><a name="Page_36" id="Page_36">-36-</a></span> a ki
nekünk nem kell, az mindig a nyakunkon van a fejedelemkéréssel, a
kit meg oda akarnánk tenni, erővel szökik előlünk.</p>
<p>S ezzel kimutatva leendő sátorát Apafinak, elbocsátá őt a basa,
de a tiszteletére állított őrnek egyuttal az is utasításul volt
adva, hogy el ne hagyja őt szökni.</p>
<p>– Ebben ugyan szépen benne vagyunk, sóhajta magában Apafi nagy
resignatióval. Csak az az egy reménye volt még, hogy az urak, a
kikhez a körlevél szólt, nem fognak eljőni az általa hirdetett
országgyűlésre.</p>
<p class="center">* * *</p>
<p>Pár nap mulva, midőn Apafi Mihály uram, reggel levén az idő, még
tábori ágyán heverészne, ime betoppannak hozzá Kun István, Daczó
János és Naláczi István uraimék, a többi székely nemesekkel egyben,
a kikhez a körlevél szólt.</p>
<p>– Ugyan az Istenért, kiálta föl Apafi Mihály, hová jönnek ide
kegyelmetek?</p>
<p>– Hiszen nagyságod parancsolta, hogy ide jőjünk, felelt
Naláczi.</p>
<p>– Igen, de kegyelmeteknek lehetett volna annyi eszök, hogy ne
jöttek volna el. Most mitevők lehetünk?</p>
<p>– Hát azt teszszük, hogy nagyságodat inauguráljuk ünnepélyesen,
s ha kelleni fog, meg is védelmezzük székelyesen! felelt erre Kun
István.</p>
<p>– Kevesen vagytok ahhoz, atyámfiai, veté ellen Apafi.</p>
<p>– Tessék kinézni a sátorból, szólt Naláczi, félretolva a
szőnyeget, s egy csoport karddal és lándzsával fegyverkezett
székelyt mutatván be, kik a sátoron kívül maradtak. Cum gentibus
jöttünk mi, hogy ha fejedelmünknek elfogadtuk kegyelmedet,
megmutathassuk, hogy nem tréfálunk.</p>
<p>Apafi Mihály uram vállat vont, s elkezdte csizmáit fölhuzni, de
folyvást oly gondolkozó, mélázó volt, hogy beletelt egy órába, míg
felöltözködött, mert minden ruháját félszeg vette magára, elébb a
dolmányt, utoljára a mellényt. <span class="pagenum"><a name=
"Page_37" id="Page_37">-37-</a></span></p>
<p>Körlevelére több száz nemes csoportosult össze Selyk alatt, a
mit ő nem is gyanított, de nem is óhajtott.</p>
<p>Ali basa, kijövén sátorából, a vitézlő rendek közé lépett, s
Apafi Mihály uramat kézen fogva előttük, egy ujdonatuj zöld bársony
mentét adott reá s egy hermelinprémes süveget nyomva fejébe, tudtul
adá az összegyűlt rendeknek, hogy tekintsék őt ezentul valóságos és
igazi fejedelmüknek. A székelység éljent ordított rá, s Apafi
Mihály uramat fölemelék vállaikra, úgy ültették fel a bársonynyal
bevont emelvényre, melyet Ali basa készíttetett számára.</p>
<p>– Már most menjenek kegyelmetek a templomba, s esküdtessék meg a
fejedelmet a maguk szokása szerint, præstálják a homágiumot
egymásnak, már én beharangoztattam, kegyelmetek szolgáltassanak
misét, a hogy illik.</p>
<p>– Megkövetem, én református vagyok, szabódék Apafi.</p>
<p>– Azt még jobb szeretem. A dolog annál rövidebb bajjal történik
meg. Itt van tisztelendő Magyari Ferencz uram, ő mondhat
prédikácziót.</p>
<p>Apafi Mihály uram hagyott magával történni mindent, nem tett
egyebet, mint hosszú bajuszát simogatta erre arra, s vállat vont,
ha valamit kérdeztek tőle.</p>
<p>Naláczi s a többi székelyek jónak látták oly tisztelettel bánni
vele a templomban, mely egy fejedelmet illet; Magyari Ferencz uram
hatalmas prédikácziót improvisalt ex tempore, dörgő szózattal
bizonyítgatva, hogy az Izrael Istene, ki Dávidot a juhok őrzésétől
hivta el a királyi székre, s hatalmassá tette minden ellenei
fölött, bizonyára tetszése szerint megtartandja most is, a kit
kiválasztott, bárha ellenségeinek száma annyi lenne is, mint a
mezőkön a fű.</p>
<p>E kis egyszerű templom sem gondolta volna, hogy valaha
országgyűlés és fejedelemválasztás szinhelyévé legyen; de még Apafi
sem, hogy mindez rajta essék meg.</p>
<p>Nem látott, nem hallott ő sem fölszentelést, sem prédikácziót,
mert neki folyvást azon járt az esze, hogy már most ha Kemény el
találja őt fogni, feleségét, gyermekét <span class=
"pagenum"><a name="Page_38" id="Page_38">-38-</a></span> kizavarják
jószágából, hová lesznek azok szegények? hol huzhatják meg magukat?
Utóbb eszébe jutott, hogy él még a Székelyföldön valahol István
testvére, a kivel mindig föntartotta az atyafiságot, az majd csak
pártjokat fogja, ha látja, hogy elpusztulnak.</p>
<p>E gondolatok annyira elfelejtettek vele mindent, a mi körüle
történik, hogy a mint szónoklat végeztével a gyülekezet fölállott,
hangosan rákezdve a «Téged Isten dicsérünk» hymnuszát, ő is
felállt, elfeledve, hogy e szertartás most az ő tiszteletére
történik.</p>
<p>Ekkor valaki hátulról két kezét vállaira téve, visszanyomta őt
székébe, s egy ismerős hang dörmögé:</p>
<p>– Maradjon kegyelmed ülve.</p>
<p>Apafi odatekintett, s megdöbbenve esett hátra székében. Testvére
István állt a háta mögött.</p>
<p>– Kegyelmed is itt van? szólt hozzá Apafi nagy busan.</p>
<p>– Kissé elkéstem, szólt István, hanem azért elég jókor jöttem s
a meddig kegyelmed parancsolja, itt fogok maradni.</p>
<p>– De hát te is vesztedre törsz?<a name="FNanchor_1" id=
"FNanchor_1"></a><a href="#Footnote_1" class="fnanchor">1)</a></p>
<p>– Már bátya, sorsunk Isten kezében van, de a mi kezünkben is van
valami, a mi bele szólhat: mondá ez, kardmarkolatára téve a kezét.
– Kemény Jánosból az ország nagy része kiszeretett, nem kell
magyaráznom, hogy miért? Kegyelmednek oka is, módja is van
diadalmaskodni.</p>
<p>– De hát ha nem? mi lesz feleségemből? Nem látta őt
kegyelmed?</p>
<p>– Épen onnan jövök, ott késtem el.</p>
<p>– Beszélt vele? Mit mondott esetemhez? Búsul nagyon?</p>
<p>– Korántsem. Sőt nagyon örült neki, azt mondta, hogy
<span class="pagenum"><a name="Page_39" id=
"Page_39">-39-</a></span> Erdélynek nem is adhattak volna jobb
fejedelmet kegyelmednél, mert kegyelmed azt megérdemli, jobban mint
akármelyik főrendi úr, a ki csak zsaroláshoz és tivornyázáshoz ért;
s hogy nagyon sajnálja, mikép betegsége miatt nem jöhet
kegyelmedhez, hogy biztatná és erősítené kegyelmedet.</p>
<p>– No akkor hát jobb szeretném, ha őtet választották volna meg
fejedelemnek, mondá Apafi Mihály fél tréfásan, fél boszusan.</p>
<p>– Bizony vigyázzon kegyelmed, incselkedék István, mert a
menyecske nagyon megszokta már otthon viselni a süveget, megérjük,
hogy az ország süvegét is felteszi a fejére ha kegyelmed jól le nem
szorítja a maga homlokára. Hanem ez csak tréfából van mondva…</p>
<p>(A közmondás szerint azonban minden tréfában szokott lenni
valami valóság.)</p>
<h2>IV. EGY LAKOMA A MAGYAR FEJEDELEMNÉL.</h2>
<p>Kemény János uram ő méltósága e közben vigan ült és mulatott
Nagyszebenben. A jó úrnak kiváló szenvedélye volt az evés; ha az
ország minden kereke kihullott volna is, mégsem kelt volna föl
ebédjétől s valamennyi tanácsosai közt legfontosabb ember volt
mindig a szakács.</p>
<p>Épen ebédnél fogjuk őt találni. A község háza egészen
rendelkezésére lévén bízva, azt udvari kisérete végkép elfoglalá;
az udvaron sarkantyus, vasas katonák incselkednek a szolgálattevő
szász menyecskékkel; az őrségre rendelt egy pár német muskatéros a
kapufélfának támasztotta puskáját, s ismeretséget kötve az ételt
visszahordó kuktákkal, nagy jucunditással dalol hirtelenében tanult
magyar nótákat a kezével magasra tartott pohár bornak, s tánczol
valami nagyon ártatlan tánczot, egyik térdét a levegőbe emelve, míg
a magyar testőrhajduk, sárga dolmányban, zöld zsinórral nagy
hallgatva ülnek itt-amott a fal mellett, <span class=
"pagenum"><a name="Page_40" id="Page_40">-40-</a></span> meg sem
nézve a kezükbe nyomott kupa bort, hanem csak nagy komolyan beöntve
az illető helyre egy hajtókával s visszaadva az üres kupát a
barátságos kulcsárnak, a ki maga is alig áll a lábán, s nevetve
kinálgat boldogot, boldogtalant s mintha könnyebben esnék neki
hátrafelé menni, mint előre, neki-neki farol az ételvivő
szakácsnak, ki magasra tartva kezeivel egy-egy ezüst tálon majd egy
Bábeltornya mintájára épült, fölczukrozott, virágozott
mandulatortát, majd egy nagy virágos porczelláncsebret, a melyben
forró punchnemű ital fűszeres illata gőzölög szerte, majd egy nagy
fatálat, melyen egy egész sült páva fekszik, pompás fejtollai s
hosszú farka azon módon rajta hagyva, – bámult terheivel alig
tudott végig futni az udvaron a nagy néptömegtől, mely ügyes bajok
elintézése végett tódult össze s várja, míg a fejedelem megebédel,
kapva azalatt bort, pecsenyét és süteményt, csak igazságot nem, a
miért jött.</p>
<p>Benn az étteremben már vígan vannak az urak és asszonyságok. Az
ebéd már régen tart, és még soká fog végződni. A franczia
szakácsművészet minden tudományát remekbe látszik fölmutatni Kemény
lakomáján. A természet minden országa ide van parancsolva az
emberek ínyeit csiklandani. A mit Lucullustól kezdve a franczia
gourmandokig föltalált a nyalánkság, izletest, szokatlant,
rendkivülit, itt össze van hordva. Nagy ezüst hűtőkben mindennemű
hazai és külföldi borok, pompás velenczei metszett és szinezett
kristályüvegekben, az ezüst tálakon a legritkább vadak és madarak
különnemű elkészítéssel; reszkető, átlátszó rózsaszin kocsonyák,
miknek magyar ember a nevét sem tudja; nádmézbe főtt ind
gyümölcsök, kakastaréjból készült ragoutok, ismeretlen csigák,
inkább szemnek, mint szájnak valók; óriás tengeri rákok, ritka
tengeri halak, egészen fölczifrázva, ételek, mikről kényes
finyáskodásból hitették el magukkal az emberek, hogy jóízüek, mikor
már a jót megunták; árticsóka, osztriga, teknősbéka, miket igaz
embernek büntetés megenni: <span class="pagenum"><a name="Page_41"
id="Page_41">-41-</a></span> rettenetes pástétomok merő csukamájból
készítve; nagy kosarakban rózsaszínű hattyutojások, miket a
vendégek mulatságul maguk főzhetnek meg a mindenki elébe rakott kis
ezüst tojásfőzőben, alágyujtott borszeszlángban, s számtalan csodás
ételnemek, miknek mindennapi ember rendeltetését sem tudja, s
mindezek olyan halmazban, hogy hatannyi vendég is eleget látna
belőlük; aztán a fűszeritalok mindenféle neme, ki milyet kiván,
püspökital, barbarász, királypunch, vagy lengyel pálinka, semmi
sincs elfeledve.</p>
<p>Minden vendég háta mögött áll egy apród, nagyhamar elkapva előle
a tele tányérát, mihelyt oda nem néz s tisztával váltva föl; maga a
fejedelem háta mögött Csáky László uram fia áll, ki büszke arra,
hogy fia töltögethet a fejedelem poharába.</p>
<p>S a fejedelemnek sűrűen kelle töltögetni. Az erdélyi lakomák
rendesen azon szoktak végződni, hogy az urak fogadásból neki ültek
egymást leinni. Kemény János helyt szokott állni magáért. Most is
fölhivta a bátrabbakat a szokott versenyre. Az urak nagyobb része
nem fogadta el a kihivást, a Bethlenek, János, Farkas, Elek, ez a
mindig józan faj, megköszönték a tiszteletet, és kihuzták magukat
belőle, csak hárman fogadták el: Wenzinger, a német hadak vezére,
egy magas, csontosképű, kopaszra nyirott férfi, világos kék
szemekkel, kissé meghajlott nyakkal s alig látszó szőke
szemöldökkel. A másik volt Béldi Pál, a székelység generálisa,
háromszéki főkirálybiró, szép, kedves arczu férfi, komoly, magas
homloka nyugalomra mutat, szelid szemei kissé ragyognak a bortól,
hallgatag ajkai kissé mosolyognak, egyéb hatását nem venni rajta
észre a bornak. Egyszerű, sárga kamukadolmány van rajta, piros
ezüstös gombkötőmunka-övvel átkötve, fehér inggalléra szélesen
kihajtva sötétkék nyakkendője fölött, sima hajzata középen kétfelé
választva, fülei mögé van simítva s egészen hátrahull, kezei
finomak és fehérek. Vele átellenben ül a másik vetélkedő, Bánfi
Dénes, kolozsvári főkapitány, <span class="pagenum"><a name=
"Page_42" id="Page_42">-42-</a></span> a vármegyék generálisa.
Középtermetű, széles vállu, büszke ember, aristokrata arczán valami
vad negédesség uralkodik; nagy sürű szakálla köröskörül meg van
hagyva, sötét gesztenyebarna fürtei elől rendezett csigás üstökben
feküsznek homlokán, s kétfelől gazdag göndör fürtökben omlanak
vállaira, gömbölyű arcza természettől is piros, most a bor még
elevenebbé tette. Ragyogó szemei villogva tekintenek szét, ha
valakihez szól, tokáját alászorítja, nyakát félreszegzi s éles,
bántó hangon beszél, daczosan vagdalva hátra büszke fejét, vastag,
fekete szemöldei untalan mozganak homlokán, végtelen lenézést tudva
kölcsönözni arczának; öltönye sötétbibor dolmány, nagy zománcz
gombokkal, mely fölé nehéz fehér selyem zeke van felöltve,
hattyuval prémezve, kis rubin gombokkal, a zeke rövid ujjai
könyökön felül nyitvák. Az arany vitézkötés úri hanyagsággal van
félvállára vetve.</p>
<p>Maga Kemény János az asztal fején ül, kétfelől mellette Béldi és
Bánfi felesége.</p>
<p>Kemény, miként ez Bethlennénál levő arczképén látható, minden
érintkezés mellett a nyugati viszonyokkal, még folyvást a keleties
viselethez tartotta magát. Nyirott fő, nagy szakáll, komoly,
méltóságos arcz és kevés beszéd jellemzék, arczvonásaiban
félreismerhetlenül uralgó volt valami végzetszerű kicsinylése
mindennek, a mi körüle történik, mi rá nézve később oly veszedelmes
catastrophát idézett elő.</p>
<p>A mellette ülő hölgyek egyike Bánfi Dénesné, egy finom,
idegzetes gyönge kis teremtés, alig husz éves, tizenhatodik évétől
kezdve heves, parancsoló férje jellemének befolyása alatt állva,
szinte félénk, mint egy gyermek. Alig meri szemeit felütni, akkor
is csak férjére tekint, kit hódolattal szeret. Nehéz habos selyem
ruhája nyakát és vállait elfedezve, egy sor briliántos gombbal van
összegombolva, nyakán egy széles czikkekből készült aranyláncz,
mindegyik czikk közepén egy nagyszerű smaragd, fején gyöngyökkel
szegélyezett selyem főkötő, mely csaknem <span class=
"pagenum"><a name="Page_43" id="Page_43">-43-</a></span> homlokáig
lejő, irigyen takarva el a szép nő szőke hajfürteit.</p>
<p>Tulnan Béldi Pálné ül, férje és a fejedelem között. Még most
vakító szépség, arcza szine, mint a fehér rózsáé, most át van
gyuladva a lakoma hevétől, az egészséges pir szinte égni látszik
rajta. Könnyelmű fekete szemei ragyogva tétováznak erre-arra, –
piros ajka majd megcsattan, – szemöldeiben annyi beszédes báj
rejlik, s ha olykor szempilláit félig lesülyeszti égő szemeire,
tekintete elragadó. Fényes fekete fürteit főkötő helyett sajátságos
művészettel körülfont gyöngysorok tartják össze; hátul egy kis
gyémántos diadémra hajolva fel, melyről hosszú aranyfátyol csügg le
a földig. Öltönye kivágott meggyszin bársony magyar váll, mely
derékban feszesen simul karcsu termetéhez, elől szélesen szétnyilva
s a himzett patyolat felett igazgyöngy zsinórokkal tartva össze,
hófehérségű vállai félig kilátszanak a duzzadó rövid ujjakból,
melyeket középen egy-egy nagy opál tart össze s fedetlenül
láttatják a gömbölyű, tisztán alkotott karokat, melyeket csuklóban
egy sor nagyszemű keleti gyöngy vesz körül. Kebléhez könnyelmüen
van odatüzve egy halvány-piros rózsa.</p>
<p>Az asztal tulsó végin ülő Bethlenek nyilván szólják a tetszelgő
asszonyt, kinek már eladó leánya van s mégis nyitott vállban
jelenik meg, de annál nagyobb kedvét találja benne a fejedelem, és
a heves Bánfi, s maga a szelid férj, ki bálványozza nejét.</p>
<p>A borverseny már meglehetősen felvillanyozta az urakat, úgy hogy
közbe kezdtek dalolni a karzaton levő zenészek nótáiba, melyek
egész ebéd fölött hangzottak, midőn nagy sebtében érkezik Haller
Gábor, s egyenesen a fejedelemhez sietve, komoly képpel valamit sug
fülébe. Kemény ránézett, azután a mint kezében tartá a serleget,
azt nagy nyugodtan kiitta, s akkor erősen felkaczagott.</p>
<p>– Mondja el csak kegyelmed ezt az ujságot az uraknak, ők is hadd
hallják. Kiálta fenhangon Hallerra.</p>
<p>Haller tétovázott. <span class="pagenum"><a name="Page_44" id=
"Page_44">-44-</a></span></p>
<p>– No csak mondja el kegyelmed. Ennél mulatságosabb történetet
nem mondhatna. Ti oda fenn hallgassatok el a zenével. Ez gyönyörű
tréfa.</p>
<p>Az urak mind ráestek Hallerra, hogy mondja el nekik a
tréfát.</p>
<p>– Nem sok az egész, – szólt Haller, vállat vonítva, – csupán
annyi, hogy Ali basa megtette fejedelemnek Apafi Mihály uramat.</p>
<p>– Hahaha! kaczagott fel az egész társaság e szóra. A fejedelem
tréfás negéddel fordult egyikhez is, másikhoz is.</p>
<p>– Ismeri valaki ezt az embert, hallotta valaki hirét?</p>
<p>Bánfiné elsápadva kapaszkodott férje karjába, ki oda könyökölve
az asztalra, némi restelkedéssel mondá:</p>
<p>– Én ismerem szegényt nagy messziről. A feleségemnek valami
rokonát vette el ő is. Sokáig volt tatár rabságban, onnan
bizonyosan csak úgy eresztette ki a török, (haragban levén most
velünk) ha meg hagyja magát fejedelemnek tenni; különben csak nem
veszett meg.</p>
<p>Az urak ujra felkaczagtak.</p>
<p>– No majd inauguráljuk, szólt gúnyosan Kemény János, hátravetve
fejét.</p>
<p>– De inaugurálták már azt, szólt Haller.</p>
<p>– Hol? kicsoda? kérdé összevont szemölddel a jó kedvű
fejedelem.</p>
<p>– Kis-Selyken, az országgyűlés.</p>
<p>Kemény tenyerével és szemöldei felrántásával mutatá, hogy nem
érti a dolgot.</p>
<p>– Ki volt jelen? kik voltak a rendek? hisz a ki csak nevezetes
ember az országban, mind itt van nálunk.</p>
<p>– Ott volt Apafi István, Naláczi, Daczó és többek, a székelység,
közel egy pár száz.</p>
<p>– No majd megszámláljuk őket, ha egyéb dolgainkat elvégeztük,
szólt kicsinylőleg a fejedelem; adjatok széket Haller uramnak!</p>
<p>– De nem várnak azok minket oda, hanem elébünk jönnek, azóta
Segesváron vannak. <span class="pagenum"><a name="Page_45" id=
"Page_45">-45-</a></span></p>
<p>– Tán biz el akar bennünket kergetni Apafi Mihály uram a maga
kétszáz székelyével? kaczagott fel Kemény János.</p>
<p>Wenzinger erre felállt székéről s katonás készséggel kérdé:</p>
<p>– Kivánja nagyságod, hogy összedoboltassam a sereget? Nyolczezer
fegyveresünk van, ha nagyságod akarja, úgy szétverjük a gyülevész
népet, hogy kettő sem marad együtt.</p>
<p>– Maradjon kegyelmed nyugton, szólt fitymálva a dolgot Kemény,
üljön le és igyék. Csak hadd jőjenek ők közelébb; mit fáradnánk mi
elébük? Akkor legalább lovastul – macskástul elfoghatjuk őket. –
Restellem, hogy kegyelmednek atyjafia azon ember, Bánfi Dénes uram;
annyit azonban a kegyelmed iránt való deferentiából megteszek, hogy
nem töretem kerékbe az embert, hanem – kitömetem.</p>
<p>Óriási kaczaj fogadta ez ötletét Keménynek.</p>
<p>– Adjatok poharat Haller uramnak! Folytassuk a dolgot. Ti
odafenn húzzátok rá az elébbi nótát.</p>
<p>S újra megszólalt a zene, a czigányok palotást húztak, az urak
összeütötték poharaikat s elkezdtek dalolni. Ott künn a csatlósok
ugyanazt a nótát kezdték rá; a kiivott poharak repültek a falnak.
Nem is volt ember, a ki poharát ezer darabra nem tudta törni,
csupán Haller Gábor uram, minthogy legkésőbb érkezett s még józan
volt, szégyenkedék a drága velenczei kristályban kárt tenni.</p>
<p>– Csapja kend az asztalhoz, hogy összetörjék! kiáltott rá a
fejedelem; Haller Gábor uram aztán, hogy a fejedelemnek kedve
teljék, szép engedelmesen és csinosan odakoczczantotta poharát az
asztalhoz, úgy hogy az nyakban szépen, illedelmesen eltörött, s
akkor meghajtá magát a fejedelemnek, szófogadó alázattal.</p>
<p>Bánfiné reszketve sóhajtott magában, rokonaira gondolva. Bánfi
azonban, nehogy valaki azt gondolja, mintha az eset őt legkevésbé
érdekelné, felugrott székéről s a <span class="pagenum"><a name=
"Page_46" id="Page_46">-46-</a></span> csárdás hangjai mellett
fölkérte a szép Béldinét egy tánczra.</p>
<p>A menyecske készen volt rá, Bánfi átkarolta a szép nő karcsu
derekát, s hevesen magához szorítva megforgatá őt maga körül, a
heves hölgy tündérkönnyen fordult tánczosa karjain, dereka, csipeje
oly érzékien hajlongott, keble hullámokat hányt a lenge patyolat
alatt.</p>
<p>A többi urak is, a példától elragadva, felugráltak helyeikről s
tánczba ragadva szomszédnéikat, szeszélyesen összezavart tömkeleget
csináltak a társaságból, melyben mindenki tapsolt, tánczolt és
ujjongott.</p>
<p>Bánfi heves, könnyűvérű ember volt, különben is szerette a szép
asszonyokat, most meg a bor is hevíté; a mint egyszer szép
tánczosnéja ismét karjára kerülve, égő piros arcza oly közel esett
hozzá, egyszerre elfeledkezék magáról s az igéző szép hölgyet
hevesen kebléhez szorítva, annak arczára egy forró csókot
nyomott.</p>
<p>Béldiné felsikoltott, s eltaszítá az önfeledt férfit. Bánfi maga
is megdöbbenve tekinte szét; azonban itt minden ember el volt
foglalva saját jókedvével, senki sem látszott észrevenni sem
csókot, sem sikoltást.</p>
<p>Béldiné mindamellett is neheztelve hagyta el a tánczot s az
engesztelést hebegő Bánfinak boszúsan inte, hogy maradjon el
tőle.</p>
<p>E csókot egykor drágán fogja megfizetni Bánfi.</p>
<p>Senki sem vette észre, csupán a kit leginkább érdekelt, – a
férj. Béldi szemei meglátták azt. Oh nem kell hinni, hogy a férj, a
ki szeret, nem félt. Bár úgy tesz, mintha nem nézne, nem hallgatna
oda, lát és hall és figyelmez. Ő meglátta, hogy Bánfi megcsókolta
nejét, s bár úgy tett, mintha észre se venné neje megzavarodását,
ki egészen felindulva kereste föl férjét, megfogta annak kezét s
kivezette a teremből, ott künn megparancsolá neki, hogy menjen fel
szállására s öltözködjék útnak.</p>
<p>– Hová fogunk menni! kérdé a felindulástól reszkető hölgy.
<span class="pagenum"><a name="Page_47" id=
"Page_47">-47-</a></span></p>
<p>– Haza Bodolára!</p>
<p>Bánfi Dénesen kívül senki sem vette észre, hogy ők eltüntek a
teremből.</p>
<h2>V. BODOLA-VÁR.</h2>
<p>Felső-Fehér vármegyének egyik beszögellő kerületében, a mint az
ember a bozai szorost elhagyja, vagy egyikén az óriási bérczeken
keresztülvezető gyalogösvényeknek megkerüli a mély útat, meglátszik
a Tatráng völgye.</p>
<p>Köröskörül mély lilaszínbe borult hegyek, melyek hátterében
fehéren tünik elő a Kapri előhegy egettartó orma, tündökölve a
korán leesett hótul; a köddel fátyolozott völgyben négy-öt falu
tűnik elő, fehér házaival, mik kékes füstöt bocsátnak föl a zöld
kerti fák közől; a Tatráng vize ezüstkéken csavarog a csendes
falvak alatt, itt-ott, a míg a hegyek közől kijut, zuhatagokat
képezve, melyek habfehér ködöt mutatnak a távolból; a felhők oly
alant járnak a völgyben, hogy néha majd ezt, majd amazt a tárgyat
takarják el a hegycsúcson álló szemei elől aranyos fátyoltestükkel;
ott látszik Hosszúfalú, messze elnyúlt utczájával, Zajzonfalva, kis
templomának hegyes bádogfedele messze elragyog, a hogy a nap rásüt,
Tatráng, épen a vízparton, melyre ott magas fa dobogóhíd van
építve, messze, igen messze belátszanak nagysötéten, ködösen Brassó
falai s akkor még jó karban levő fellegvárának kékes körrajzai.
Alant a völgy fenekén van egy szétszórt falu, Bodola. A házak lent,
a templom magasabban épült, s átellenben a helységgel látszik
valami kis lovagvár, széles tornyokkal, fekete bástyákkal, kiülő
ormokkal, nyugatfelé eső bástyája egy meredek sziklára van épülve,
honnan épen a házak tetejére eshetik le az ember egy pár száz ölnyi
magasról.</p>
<p>Különben csak messziről látszik oly sötétnek ez a vár, közelbe
érve, meglátja az ember, hogy a távolból sötétzöld <span class=
"pagenum"><a name="Page_48" id="Page_48">-48-</a></span> bozótnak
nézett koszorúja a bástyáknak mind megannyi virágos kert, – a nagy
góth ablakok ékes czifrázatokkal s színes üvegekkel vannak
földíszítve, – a meredek sziklákra a legjobb karban tartott kigyóút
vezet föl, mohos kőpadokkal minden kanyarodásnál, – a szikla
meredekén nagy mellvéd van fölvetve, s a vár hegyes tornyocskái
mind pirosra vannak festve, szeszélyes alakú szélvitorlákkal.</p>
<p>A bozai szoroson át, Brassó felé vezető út egy pár órányi
távolban visz el e kisded nemesi vár mellett, melyen azalatt, míg
Kemény Jánost Szebenben hagyjuk mulatni, egy hosszú sor lovasságot
látunk aláfelé szállani. Mintegy kétezer török lovas lehet,
messziről megismerhetni őket turbánjaik piros tetejéről, s hófehér
kaftánjaikról, köztük néhány száz havasföldi kurtány, barna
szűrökben, hosszú fekete csalmákkal.</p>
<p>Az út szorossága miatt csak párjával haladhatnak a lovagok
egymás mellett, úgy, hogy a csapat vége még most bontakozik ki a
fölül csaknem összehajló hegyek közől, midőn az eleje már
Tatránghoz jutott. Egy középtermetű, napsütötte arczú férfi vezeti
a csapatot; szemei merészek, megtámadók mint a sasé; homlokán nagy
sebforradás vonul keresztbe; szakálla apró fürtökbe van göndörülve
állán, bajusza szinte gyors kunkorodással pördül föl kétfelől, e
férfi szertelen heves természetét gyaníttatva, mit igazolni
látszanak rövid, kemény szavai, fejének büszke emelgetése s heves
tagjártatásai.</p>
<p>A falun kívül megállítá a sereget, s bevárta, míg a vége is
megérkezik. Leghátul két podgyászszekér és egy nehéz, dinnyealakú
hintó látszott döczögni. Ez volt minden nehéz teher, mit a török
magával hozott. Az utócsapatot egy fiatal gyermek vezette, kinek
telt, gömbölyű arczához oly különösen illett a komoly parancsoló
tekintet s a villogó görbe kard. Alig lehet tizenkét éves.</p>
<p>Benn a kocsiban, melynek függönyei kétfelől ki vannak tárva,
hogy az esti lég szabadon járhasson keresztül, egy <span class=
"pagenum"><a name="Page_49" id="Page_49">-49-</a></span> fiatal nő
látszik ülni, mintegy 32 éves, félig törökös, félig keresztyénies
öltözetben, a mennyiben bő selyem bugyogót s nyitott kék kaftánkát
visel, de turbánját leoldta fejéről, s arcza török szokás ellen
fátyol nélkül levén, egész nyugalommal nézeget ki a kocsiablakon,
vizsgálva a tájat s a jövő-menő parasztembereket.</p>
<p>A török vezér rendbe állítja seregét a falu alatt. Úgy látszik
nagy fegyelemhez van az szoktatva. Mindenki vezérére néz és meg sem
moczczan. Balfelől a fiatal gyerkőcz, jobbfelől egy magas, szálas
férfi állanak a csapat szárnyán. Hátul vannak fölállítva a
kurtányok.</p>
<p>– Vitézeim! szólt a basa gyors, kemény hangon a csapathoz: – E
helyütt tábort fogtok ütni. Mindenki helyén marad, fölnyergelt lova
mellett, s fegyverét le nem oldja. Ferhád aga tizenketted magával
bemegy a faluba, s megmondja becsületesen a bírónak, hogy küldjön
ki negyven mázsa kenyeret, ugyanannyi húst, kétannyi szénát és
zabot, fontját kifizetvén általjában négy asperével; sem többet,
sem kevesebbet.</p>
<p>Azután a kurtányokhoz fordult a basa.</p>
<p>– Ti kutyák! Ne gondoljátok, hogy rabolni jöttünk ide.
Helyeitekről meg ne moczczanjatok, mert ha megtudom, hogy csak egy
ludat is elloptatok a faluból, kujásaitokat fölakasztatom, titeket
pedig megtizedeltetlek.</p>
<p>Akkor négy lovast kiválaszta a seregből.</p>
<p>– Ti követni fogtok engem. A többiek addig pihenjenek, mert még
az éjjel folytatjuk az útat. Távollétemben Feriz bég parancsol.</p>
<p>A fiatal gyerkőcz meghajtá magát.</p>
<p>– Ha Feriz bég parancsot fog tőlem kapni eltávozásra, akkor
visszatértemig Ferhád agának engedelmeskedtek.</p>
<p>A basa ezzel kengyelvasát lova oldalába vágva, négy kisérőjével
Bodola felé elvágtatott.</p>
<p>Ekkor a fiatal gyermek, kit a basa Feriz bégnek nevezett,
katonás biztossággal rugtatott elő s csengő erős hangon adott a
hadaknak parancsot a leszállásra; keményszájú <span class=
"pagenum"><a name="Page_50" id="Page_50">-50-</a></span> arab
paripája hányta vetette magát alatta, szügyébe vagdalta fejét, két
lábra ágaskodott; a kis vezér, mintha észre sem venné paripája
ficzánkolásait, biztos öntudattal osztá tovább parancsait.</p>
<p>… A basa azalatt folytatta tovább útját Bodola-vár felé.</p>
<p>A vár ura, Béldi Pál, csak előtte való nap érkezett haza
feleségével együtt, odahagyva szó nélkül Kemény János udvarát, s
épen a tornáczon állott, midőn a török lovagok bevágtattak
udvarára. Azon időben oly viszonya volt Erdélynek a törökkel, hogy
az ilyes látogatás minden előleges bejelentés nélkül is
megtörténhetett.</p>
<p>A basa meglátta Béldit, rögtön leugrott lováról, s a lépcsőkön
felsietve hozzá, rövideden bemutatta magát.</p>
<p>– Én vagyok Kucsuk basa. Erre lévén útam, feljöttem hozzád egy
szóra, ha ráérsz.</p>
<p>– Parancsolj velem, szólt Béldi, s maga előtt bocsátva vendégét,
bevezette őt a várterembe.</p>
<p>Nagy négyszögű szoba volt az, falaira keleti vidékek festve;
ablakai között hosszú, földig érő metszett tükrök, ragyogó
aczélrámában. A márvány padlaton hosszú tarka szőnyegek keresztül
vonva; körül a falakon emlékezetes ősök képei s egy-egy csomó régi
fegyver, csodálatos alakzattal és összerakással; közepén egy nagy
zöld márványasztal girbegurba lábakkal; szerteszét nagy karszékek,
maroquinnal borítva, nehézkes faragványokkal. Egy átelleni ajtó az
erkélyre vezetett, honnan messze a havasokra volt a kilátás; az
alkony világa piros és lilaszín foltokat vetett a színes üvegeken
át a belépők arczaira.</p>
<p>– Miben lehetek szolgálatodra? szólt Béldi a basához.</p>
<p>– Jól tudod, szólt Kucsuk, hogy most Erdély fejedelmi széke
fölött nagy viszálkodás van az országban…</p>
<p>– Nem törődöm vele. S nem szándékozom magamat sem egyikért, sem
másikért beleavatni, – felelt Béldi óvakodva.</p>
<p>– Nem azért jöttem hozzád, hogy vagy tanácsodat vagy
<span class="pagenum"><a name="Page_51" id=
"Page_51">-51-</a></span> segítségedet ez ügyben fölkérjem; azt a
kard fogja megoldani. A miért jöttem hozzád, csupán családi ügy s
merőben engemet illet.</p>
<p>Béldi csodálkozva ülteté le vendégét maga mellé. – Beszélj.</p>
<p>– Hallottad talán, hogy egy időben egy Kállay-leány itt
Erdélyben egy fiatal török lovagba beleszeretett és – természetesen
rokonai tudta és akarata nélkül, annak nejévé lett.</p>
<p>– Hallottam. Mondják, hogy a fiatal török ép oly hódító volt az
asszonyokkal szemben, mint vitéz a harczban.</p>
<p>– Meglehet. A harcz hódításai azonban letörülték a szerelem
hódításait az arczról; a mint láthatod, arczom keresztül-kasul van
vagdalva sebhelyekkel; mert azon férfi, ki e nőt elvette, én
vagyok.</p>
<p>Béldi a meglepetés kiváncsiságával kezde figyelni a basára.</p>
<p>– Én e nőt mindvégig hódolattal szerettem, folytatá a basa. Ez
te előtted furcsán fog hangzani egy török szájából; hanem úgy van.
Sem több nőt, sem rabszolgálót nem tarték mellette. Egy fiam van
tőle, a kire büszke vagyok. Most oly élin állanak ügyeim, hogy vagy
csodákat kell elkövetnem Isten segélyével, vagy elvesznem a
harczban. Azt tudod, hogy Mahomed vallása nagyon ajánlja a
csatatéri halált, arra én nem sokat gondolok, hanem eszembe jut
nőm, ki ha engemet és fiát el találja veszteni, a legkétségesebb
helyzetben maradand. Törökországban üldözni fogják azért, mert
keresztyén maradt, Erdélyben azért, mert törökhöz ment nőül. Ott az
én rokonaim, itt az övéi. E végett jöttem hozzád egy kéréssel.
Téged becsületes embernek hallottalak emlegetni, nődet is derék
asszonynak. Fogadd nőmet családod körébe. Annyi vagyont hagytam
neki, hogy terhedre nem leend; csupán védelmedre lesz szüksége. Ha
ezt megigéred, számolhatsz örök időre barátságomra és hálámra s
parancsolhatsz kardommal, vagyonommal és életemmel, – azon esetben,
ha megmaradok. <span class="pagenum"><a name="Page_52" id=
"Page_52">-52-</a></span></p>
<p>Béldi megszorítá a basa kezét.</p>
<p>– Hozd nődet ide, monda biztatóan, én és nőm mint testvérünket
fogjuk őt tekinteni.</p>
<p>– Csak mint testvért ne! tréfálkozék Kucsuk. Nálatok a testvér
szó azt jelenti, a mit nálunk az ellenség. Tehát elhozhatom őt?</p>
<p>– Szívesen látandjuk, szólt Béldi s parancsot adott
csatlósainak, hogy a basa kisérőit vezessék vissza Tatrángig s
onnan fáklyavilággal hozzák föl a basa hintaját.</p>
<p>Kucsuk megizente, hogy Feriz bég is feljőjjön.</p>
<p>Béldi ezalatt bemutatta Kucsuk basát nejének, s nem kis örömére
szolgált, midőn neje a basa feleségéről úgy emlékezék, mint
egyikéről ifjúkori barátnéinak, kit viszontláthatni természetes
kiváncsiság és öröm ösztönzé.</p>
<p>Néhány óra mulva megérkezék a hintó, begördülve nehézkes
fogatával a négyszögkövekkel kirakott várudvarra; Feriz bég lóháton
kiséré.</p>
<p>Béldiné a lépcsőkig lefutott a basa neje elé s a mint az
kiszállt hintajából, örömsikoltva fogadta:</p>
<p>– Katalin! Ismersz-e még?</p>
<p>A hölgy szintén ráismert Béldinére s azzal a két barátné egymás
karjaiba rohant, összevissza csókolózva s kölcsönös hizelgésekbe
törve ki, «hogy megszépültél, mily délczeg asszony lett belőled!»
stb. stb.</p>
<p>– Nézd, ez itt fiam! szólt Katalin Feriz bégre mutatva, ki
lováról leszállva, gyermekes gyöngédséggel sietett anyjához
csatlakozni.</p>
<p>– Oh mily gyönyörű fiú! szólt Béldiné elragadtatva s a szép
rózsa-arczú gyermeket magához szorítá, összevissza csókolá.</p>
<p>Ha tudta volna, hogy az nem gyermek többé, hanem hadvezér!</p>
<p>– Oh de nekem is vannak gyermekeim, szólt Béldiné, édes
versenyzésével az anyai érzetnek. Látni fogod őket. Tud fiad
magyarul?</p>
<p>– Magyarul? szólt Katalin, szinte sértett önérzettel.
<span class="pagenum"><a name="Page_53" id=
"Page_53">-53-</a></span> Egy magyar nő gyermeke, hogy tud-e
magyarul? Ilyet csak kérdezhetni is?</p>
<p>– Annál jobb, szólt Béldiné, úgy a gyermekek is hamar meg fognak
ismerkedni egymással. Mert ti a mi családunkhoz fogtok ezentúl
tartozni. Férjeink már elvégezték egymás között s mi annak igen
fogunk örülni.</p>
<p>A kedves eleven házi nő azzal átölelte barátnéját és Feriz béget
kézen fogva felvezette családi körébe, folyvást csevegve egymással
s ezer kérdést és feleletet téve egymáshoz.</p>
<p>A kis női teremben vigan lobogott a kandalló tüze; nagy nehéz
virágos selyemfüggönyök sötétíték el a falakat; kis elefántcsont
asztalon pompás álló óra ketyegett, czifrázatai ragyogtak rubintól
és chrysoprastól; a terem hátuljában dagadozó kerevetek
kinálkoztak, metszett buzavirágszín bársonynyal bevonva; a középen
levő kerek asztalon, melyről himzett persa szőnyeg omlott a földig,
nehéz massiv ezüst karos gyertyatartó állott, syrent ábrázolva, ki
mindkét kezével egy-egy szál viaszgyertyát tart magasra.</p>
<p>A csinos fehérmárvány kandalló előtt álltak Béldiné gyermekei, a
nagyobbik Zsófia, egy tizennégy éves felnőtt leányka, finom
alakzattal, szemérmetes arczczal, a tüzet látszott rendezni. Haja
még egész gyermekesen volt két tömött tekercsbe fonva hátul s
csaknem sarkig ért le kétfelől. E leány lett később Wesselényi Pál
felesége.</p>
<p>A másik gyermek, – egy négyéves leányka, nénje lábainál térdel s
füstölő virágokat szór a tűzbe. Ezt Arankának híják; nevét
hajfürtein viseli, melyek aranyszőke csigákban hullanak le kis
gömbölyű vállaira; eleven arcza, szemei, kezecskéi szüntelen
mozognak, nénjének akadékoskodva, s fel-felkaczag ártatlan
kedélylyel, ha nénje haragudni akar érte, a mi annak természetesen
nem sikerül.</p>
<p>A két gyermek, lépteket és hangokat hallva az ajtóban,
fölrezzen, a nagyobbik látva, hogy idegenek jőnek, ruháját
igyekszik helyre simogatni, míg Aranka lármásan szalad <span class=
"pagenum"><a name="Page_54" id="Page_54">-54-</a></span> anyja elé,
s annak térdeit átölelve, nevetően néz föl gömbölyű arczával
reá.</p>
<p>– Ezek meg az én gyermekeim, monda Béldiné benső gyönyörrel.</p>
<p>Katalin megölelte a nagyobbik leányt, ki félénken hagyta
homlokát megcsókoltatni.</p>
<p>– Hát öcsédet? őt is meg kell csókolnod, a kis Ferizt, szólt
Béldiné s összetuszkolta a két tétovázó gyermeket, kik alig merték
ajkaikat egymáshoz értetni. Zsófia fülig elpirult utána, s kifutott
a szobából, s azon este nem lehetett rávenni többet, hogy mutassa
magát.</p>
<p>– Oh te szemérmes nebántsvirág, kiálta utána kaczagva Béldiné;
bezzeg Aranka merészebb náladnál. Ugy-e kis leányom, te meg mered
csókolni Feriz bácsit?</p>
<p>A kis leány feltekinte a gyermekre s anyja köntösébe
kapaszkodva, hátrahuzódott, de nagy sötétkék szemeit azért le nem
vette róla. Feriz bég is, mintha egyszerre eszébe jutott volna,
hogy hisz ő katona! bátran odatérdelt a kis leányhoz s azt magához
szorítva, annak gömbölyű fényes arczára egy határozott csókot
nyomott.</p>
<p>Aranka ezen átesve, hamar készen volt az ismeretséggel;
leültette egy zsámolyra a kandalló mellé a török bácsit, s ölébe
dülve, elkezdett tőle mindenfélét kérdezgetni, a mit látott rajta
kardmarkolatától turbánja forgójáig.</p>
<p>– Hagyjuk játszani a gyermekeket, szólt vidám kedélylyel Béldiné
s őszinte nyilt örömmel vitte barátnéját ki az erkélyre, mely a nő
oldalszobájából a tatrángi völgyre mutatott kilátást, melyen végig
ömlött most a hold világa.</p>
<p>Itt a két hölgy, – mialatt a férfiak komoly dolgokról értekeztek
s a gyermekek játszadoztak, bizalmas beszélgetésbe eredt, mi annyi
kellemmel szokott birni a fiatal hölgyek előtt, kik egyedül érzik
magukat, s kivált, a kiknek annyi kérdeni és felelni valójuk van,
mint ezeknek.</p>
<p>Kucsuk basa neje, középtermetű izmos, erőteljes nőnek látszék,
domború keblén, széles vállain megfeszült a selyem kaftán, mely
karcsú derekán aranyfonalas sárga <span class="pagenum"><a name=
"Page_55" id="Page_55">-55-</a></span> övvel átszorítva, kissé
hosszabban nyúlt alá a szokottan viselt török női kabátoknál, alig
engedve láttatni a piros selyem bugyogó ránczait, melyek kisded
sárga papucsaira omoltak. A délczeg nő arcza kissé szokatlanul erős
kifejezéssel birt; arczszine a leghevesebb véralkatra látszott
mutatni; sűrű szénfekete szemöldei középett csaknem össze voltak
nőve, s tekintete szinte égetett; a feltolakodó vér a legkisebb
hevületnél kidomborulni kényszeríté ragyogó arczát, s ilyenkor
forró piros ajkai szinte megcsattantak, s finom orra rózsaszín
czimpáin látható volt a lehellet és vér lüktetése.</p>
<p>Béldiné maga mellé ültette őt s kezét megfogva bizalmasan,
félenyelgéssel kérdé tőle:</p>
<p>– Tehát férjednek nincs rajtad kívül több neje?</p>
<p>Katalin felkaczagott, némi futó árnyalatával a
neheztelésnek.</p>
<p>– Azt gondolod, hogy egy magyar nő azért megy nőül törökhöz,
hogy annak rabszolgálója legyen? Oh, férjem engem nagyon
szeret!</p>
<p>– Elhiszem, Katalin, de ez tinálatok szokás.</p>
<p>– Mi nálunk? Hisz én nem vagyok török.</p>
<p>– Hát micsoda?</p>
<p>– Keresztyén reformata, mint te. Reformatus pap esketett össze
férjemmel is, tisztelendő Biró Márton uram, ki Konstantinápolyban
számüzetésben él s kinek férjem köszönetül Perában parochiát
alapított, hová az erdélyi urak s az ott lakó magyarok isteni
tiszteletre járhassanak.</p>
<p>– Ah! Férjed tehát nem üldözi a keresztyéneket?</p>
<p>– Épen nem. A török azt hiszi, hogy minden vallás jó és mind az
égbe vezet, csakhogy a magáét tartja legjobbnak s a legmagasabb
égbe vezetőnek. Férjem pedig kitünően jószívű és felvilágosult a
többi között.</p>
<p>– Hát akkor miért nem vetted őt rá, hogy legyen
keresztyénné?</p>
<p>– Minek? Tán azért, mert a költők rendesen azon szokták végezni
regéiket, mikben egy törököt belebolondítanak <span class=
"pagenum"><a name="Page_56" id="Page_56">-56-</a></span> egy
keresztyén leányba, hogy megkeresztelik s mentét adnak rá kaftán
helyett? Hadd lássatok most már olyan kalandot is, a hol a nő
követi férjét s az áldozza fel érte mindenét.</p>
<p>– Hisz igazad van, Katalin, de mikor ez még is oly különös, hogy
keresztyén, magyar nőnek török legyen a férje.</p>
<p>– És lásd Béldiné: Isten még sem számíthatná nekem oly érdemül,
ha férjemet megtérítettem volna hitünkre, minthogy hagytam annak, a
minek született. Mint keresztyén renegát legfölebb egy széket
foglalt volna el a templomban, míg így, mint egyike a legnagyobb
befolyással biró basáknak, az egész Törökországban levő
keresztyének sorsát oly kedvezővé tette, hogy más országokból, mint
az igéret-földére, úgy tódulnak át a határon a keresztyének;
sokszor, midőn a hadi zsákmányból kikapta neki járó nagyszerű
részletét, nekem csak egy hosszú levelet adott át, melyre azon
fogoly hazámfiainak nevei voltak fölírva, kiket a rabságból nagy
pénzen kiváltott. Egész roppant kincsét e czélra költötte. S lásd,
kedvesem, e nevek olvasása kedvesebb volt nekem Kelet legszebb
igazgyöngyeinek látásánál, miket férjem ez összegen bizton
megvehetett volna, s ezen tette magasabbra emelte őt előttem,
mintha a zsoltárokat mind könyvnélkül tudná énekelni. És ő nem is
azon ember, a kitől azt lehet várni, hogy hitét megváltoztathassa:
– akár embernek, akár Istennek adta azt; – ha ő le tudná esküdni
vallását, nem tudnék hinni szerelmének; mert akkor megszünt volna
önmaga lenni: a kinek én ismerem, a kinek én szeretem: férfi, a ki
ha egyszer kimondott valamit, a mellett megáll, hátra nem lép, meg
nem indul, – sem a halál iszonyától, – sem az asszony
könnyeitől.</p>
<p>Béldiné átkarolta barátnéját, annak kigyulladt arczát
megcsókolva.</p>
<p>– Igazad van, Katalin. Minket előitéleteink gátolnak magasabban
gondolkozni a mindennapinál. Igaz, hogy a <span class=
"pagenum"><a name="Page_57" id="Page_57">-57-</a></span>
szerelemnek is van hite, vallása; de hát hazád? nem gondoltál
hazádra soha?</p>
<p>Katalin büszke önérzettel emelkedett föl helyéről s megszorítá
barátnéja kezét.</p>
<p>– Biztosítson a felől, hogy hazámat szerettem, az: hogy most
föláldozom érte férjem és fiam életét, kiket ez órában tán utoljára
látok.</p>
<p>Béldiné arczáról az látszott, hogy nem fogta fel barátnéja
szavainak értelmét, s Katalin már épen hajlandó volt azokat
kimagyarázni előtte, midőn az udvarszolga jelenté, hogy az urak rég
az ebédlőben vannak, a felhordott estebéddel csupán a hölgyekre
várnak.</p>
<p>Béldiné ezzel vígan, kellemteljesen karonfogá barátnéját s
átvezeté őt a terembe; a két gyermek is annyira megbarátkozott
egymással, hogy Aranka Feriz bég ölében hagyta magát a terembe
átvitetni, gyermekes negédességgel játszva az izmos fiú turbánjának
drágaköves boglárával.</p>
<p>Az asztalnál a háziasszony mutatta ki mindenkinek a maga helyét,
az asztalfőhöz ültette Katalint, jobbjára a basát, balján maga
foglalt helyet, az asztal végén ült a házigazda. Feriz és Aranka
egymás mellett, Ferizzel átellenben egy üres szék maradt, Zsófia
helye, ki szüntelen talált ürügyet az asztaltól távol lehetni. A
tizennégy éves leánynak már megsugták sejtelmei, hogy itt pirulnia
illik.</p>
<p>Katalin látva, hogy férje elé nagy ezüst boros kanta van téve,
hirtelen megcserélte azt a maga előtt álló metszett kristály
palaczkkal, melyben tiszta forrásvíz ragyogott. Béldiné észrevette
azt s kérdőleg függeszté a zavarban látszó nőre könnyelmű
szemeit.</p>
<p>– Nem szokott bort inni, – mentegetőzék Katalin; – árt neki,
különben is nagyon heves természetű.</p>
<p>Kucsuk elmosolyodva vonta ajkaihoz Katalin kezét.</p>
<p>– Mit szépíted a dolgot? mért nem vallod meg, hogy nem iszom
bort, mert az Alkorán tiltja, mert török vagyok.</p>
<p>Béldi megcsóválva fejét, tekinte feleségére, s hogy más
<span class="pagenum"><a name="Page_58" id=
"Page_58">-58-</a></span> tárgyat adjon a beszédnek, az egymás
mellett ülő gyermekekre mutatott.</p>
<p>– Úgy látszik, Kucsuk basa, fiad már egészen megszokott nálunk.
Meglásd, mire visszajösz, milyen magyar fiút növelünk belőle!</p>
<p>Kucsuk és Feriz egyszerre valami büszke tekintetvillámmal néztek
egymásra s azután mindketten Béldire.</p>
<p>A gyermek arcza egyszerre elváltozott, s e pillanatban apjáéhoz
kezde hasonlítani, ugyanazon kemény szemszögezés, azon merész
hátratartás, azon büszke homlokemelés.</p>
<p>– Beszédedből azt kezdem érteni, szólt Kucsuk kemény hangon:
mintha te azt hinnéd, hogy én fiamat csak azért hoztam magammal,
hogy itt hagyjam.</p>
<p>– Hisz tán csak nem viszed e gyermeket magaddal a csatába?</p>
<p>– Gyermeket? Ő négyszáz lovas spahi parancsnoka, már háromszor
volt ütközetben, két lovat lőttek ki alóla, s a legközelebbi
harczon seregem balszárnyát fogja vezényleni!</p>
<p>Béldiék csodálkozva kezdének a gyermekre tekinteni, ki észrevéve
a rászegzett pillantásokat, még egyszer oly büszke kinézést
igyekezett magának adni.</p>
<p>– De kegyelmed legalább fia mellett fog lenni a harczban?
kérdezé Béldiné átható aggodalommal.</p>
<p>– Épen nem. Én a derék-sereget vezénylem. Ő is végzi a maga
dolgát. – Ily idős koromban mint ő, én már sebhelyet hordtam az
arczomon. De reménylem, hogy ezuttal ő sem fog a nélkül
visszatérni.</p>
<p>– De ha kardra kerül a sor, s ő a viadalba talál keveredni?
kérdezősködék tovább aggódva Béldiné.</p>
<p>– Akkor harczolni fog, a hogy illik, kiálta Kucsuk végig pödörve
bajuszát, mely ismét egyszerre helyre kunkorodott.</p>
<p>– Ah! gyenge ő még arra, hogy férfiakkal küzdjön; – szólt
Béldiné sajnálkozva.</p>
<p>– Feriz! kiálta fiára Kucsuk, emelj le egy kardot onnan
<span class="pagenum"><a name="Page_59" id=
"Page_59">-59-</a></span> a falról, s mutasd meg barátinknak, ha
meg tudod-e azt forgatni úgy, miként valaki más?</p>
<p>A fiú fölugrott helyéről, s a falra aggatott fegyverek közől
bizakodó büszkeséggel nem kardot, hanem egy nehéz buzogányt emelt
le, s azt legvégén megmarkolva, kimeresztett karral oly
könnyűséggel forgatá meg maga körül, mely akármi férfinak is
becsületére válandott. Az általános csodálkozás hangjai jutalmazák
erőmutatványát.</p>
<p>– Terengette magyarba oltott törökje! kiálta föl meglepetve
Béldi; – nem hiába lopták ennek az anyját. Te Kucsuk, add nekem azt
a fiút.</p>
<p>– Szivesen. Add te nekem leányodat.</p>
<p>– Melyiket? Válassz.</p>
<p>– Azt, a melyik mellette ül! épen neki való lesz, mire megnő, s
akkor lesz mindkettőnknek fiunk is, leányunk is.</p>
<p>Béldi jókedvűen fölkaczagott, a két nő egymásra mosolyogva,
Kucsuk basa elégülten tekinte fiára, ez pedig kirántá turbánja
mellől kócsagos forgóját, s leszakítva róla a drágaköves boglárt,
mely Arankának legjobban megtetszett rajta, oda nyujtá azt a
leánykának nagylelkű galanteriával. A gyermek csak félve mert hozzá
nyulni a nagybecsű ajándékhoz, melynek sem anyagi, sem jelképes
értékét még akkor sejteni sem tudta, s azután meg, hogy egyszer
elvette, le nem tette volna azt kezéből.</p>
<p>Szülőik egyszerre úgy elhallgattak. Arczaik mosolyogtak és
szemeikben méla komolyság ült.</p>
<h2>VI. A NAGYSZŐLŐSI ÜTKÖZET.</h2>
<p>Ezalatt Apafi Mihály Ali basától azon jó reménységben hagyva,
hogy nemsokára segítsége fog érkezni, Segesvárra vette be magát s
ott várta a sors forgandó voltát.</p>
<p>Kemény János nagy hadsereggel jött ellene, magyar és német hadak
feles számmal voltak nála, csupán vállalkozóbb hadvezére hiányzott
a hadseregnek. <span class="pagenum"><a name="Page_60" id=
"Page_60">-60-</a></span></p>
<p>Mind ezzel Apafi Mihály nagyon kevés erőt tudott szembe
állítani. Néhány száz makacs, rendezetlen lándzsás székely, – a
melléje állt szász polgárőrsereg, – és a testőrül hátrahagyott kék
janicsárok; – mind ez összesen egy tized részét nem érte föl Kemény
János seregének.</p>
<p>Apafi István tanácsára tehát elhatározá a fejedelem, hogy
Segesvárott védelmi állásban tartandja magát mindaddig, míg a török
pártfogótól valahonnan felmentő sereg érkezhetik.</p>
<p>A szász polgároknak tetszett a határozat, kik városaik falain
belől tudtak vitézül küzdeni, de a síkon sohasem érezték magukat
jól. Épen ellenkező hatása volt a székelyekre.</p>
<p>Naláczi uramra levén bízva, hogy őket harczias hangulatban
tartsa, az egy éjjel a bortanyán úgy föl találta őket tüzelni, hogy
reggelre virradva nagy kiáltozással mentek a fejedelem ablakai alá,
esküdve mennyre-földre, hogy nekik nyittassa ki a kaput, mert ők
rajta akarnak hajtani Keményre, s megverekedni vele mind
halálig.</p>
<p>A fejedelem és tanácsosai ijedten jöttek le közéjök s minden
módon iparkodtak őket felvilágosítani arról, hogy Keménynek csak az
udvari kísérete is nagyobb számú, mint ők valamennyien, legalább
fele seregének puskás, itt pedig puskával a szász urakon kívül alig
tud valaki bánni; ha ők egyik kapun kirontanak, az ellenség a másik
kapun bejön, akkor aztán sem kint, sem bent, s több efféle.</p>
<p>Szépen csalódik azonban, a ki azt hiszi, hogy a mit egyszer a
székely fejébe vett, azt onnan ki lehessen verni.</p>
<p>– Vagy ereszszenek bennünket az ellenségre, vagy elmegyünk haza:
mondának. Mi bizony nem maradunk itt tíz esztendeig, mint a
trójaiak, mert nekünk otthon is van dolgunk. Vessék ki minden
emberre, hogy kire hány ellenség esik, s aztán vágja le mindenki a
maga rátáját, s ereszszék Isten hírével. Mi ugyan nem hagyjuk itt
magunkat bekeríteni, hogy kiéheztessen, s kutya- és patkányhúsra
szoruljunk. <span class="pagenum"><a name="Page_61" id=
"Page_61">-61-</a></span></p>
<p>– Ha nem maradtok, édes atyámfiai, hát elmehettek; volt Apafi
végválasza, de csatát bolondjára nem kezdek veletek.</p>
<p>A székelyek egy szót sem szóltak többet, fölvették iszákjaikat,
vállukra vették dárdáikat s úgy elmentek Segesvárról, mintha soha
ott sem lettek volna.</p>
<p>Halála órájáig ellensége volt e percztől fogva a székely nemzet
Apafinak.</p>
<p>A legközelebbi napon már a város alatt voltak Kemény János
seregei, hol Apafinak alig volt annyi fegyveres embere, hogy minden
kijárást elégségesen elállasson velük.</p>
<p>Az ostrom Wenzingerre volt bízva, mint a ki legtöbbet értett a
hadi tudományokhoz.</p>
<p>E hadvezér, azon hadiskola elveihez híven, a melyből kikerült,
először szemle alá véve a terrénumot, a föld helyzetét, óvatosan
elfoglalt minden pontot, mely valami tekintetben fontos lehetett,
ügyelt rá, hogy az ostromló sereg minden oldalról födözve legyen,
egy szóval rendszeres eljárása által oly hosszadalmassá tevé a
hozzákészülést, hogy mikor már épen meg akarta kezdeni az ostromot,
akkor vevé hírül, hogy a török segédcsapatok sietve közelgenek.</p>
<p>Erre ismét rendszeréhez híven, rögtön összevonta széthelyezett
seregeit, s mindenestől elébe készült vonulni a közelgő török
hadnak, amire a magyar urak is mind egyig készen voltak; de Kemény
János ellenzé a szemközt menetelt, attól tartva, hogy ha a török
oly haderővel talál jőni, mely őket megszalasztja, akkor hátukban
levén Segesvár, könnyen két tűz közé szorulnak s inkább óhajtá
bevárni, hogy ellenfele támadjon, s e czélból elvonulva a város
alól, helyet foglalt Nagy-Szőlősön, egy oly állásponton, mely
később is igen fontos csatahelyül mutatkozék.</p>
<p>S onnan nézte szép csendesen, mint vonul be nagy trombitaszóval
Kucsuk basa lovassága Segesvárra.</p>
<p>Apafi már három nap óta sem evett, sem ivott bújában és
aggodalmaiban, ily szorongattatott helyzetben, melybe <span class=
"pagenum"><a name="Page_62" id="Page_62">-62-</a></span> még nem is
saját jó szántából került, midőn hírül hozák neki, hogy a
segédsereg megérkezett. Késő este volt már, midőn Kucsuk basa a
városba vergődött, erőltetett, szokatlan hegyi utakon keresztül
tett vonulása után. Apafi elébe lovagolt s üdvözölte a törököt, kit
megmentő angyalának nézett. Nagy volt azonban megütközése, midőn
kétszer, háromszor is végig lovagolva a hadakon s összeszámlálván
azok sorait, alig becsülhette azokat egy ötödrészire annak, a mi
ellenükben állott.</p>
<p>– Mi szándéka kegyelmednek ezzel a kisded csapattal? kérdé
fészkelődve a basától.</p>
<p>– Azt az Isten tudja, a ki az emberi sorsokat olvassa odafenn;
felelt a török végzetlátó hittel s többre nem oktatá a fejedelmet
hadi terveiből.</p>
<p>A török hadak azon éjjel a városház piaczán ütöttek tábort, épen
a hol a fejedelem lakott.</p>
<p>Apafi az egyszer nyugodtan tudott aludni annyi álmatlan idők
után; oly jól esik ablakai alatt hallani a csatamének prüszkölését,
az őrtjárók kardjainak csattogását, hogy szinte könnyebbült
lélekkel szenderült el e vigasztaló hangok mellett, arra gondolva,
hogy ennyi sereggel legalább sok ideig védheti magát s addig ismét
történhetik valami.</p>
<p>Még hajnal előtti órákban fölverte azonban deszkakalapálás,
melylyel az abrakolás idejét adák tudtára a török lovasságnak.
«Ugyan korán abrakolnak», gondolá magában a fejedelem, s befelé
fordult és ismét elaludt. Félálmában úgy tetszék, mintha a dervisek
énekelnének valamit. Az ő énekük egyébiránt épen alkalmas arra,
hogy az is elaludjék alatta, a ki nem is álmos. Erre ismét rögtön
recsegő trombitaszó riasztá fel a fejedelmet álmából. «Ejnye no,
mit csinálhatnak ily sötéttel?» kérdezé magában boszankodva, s
ágyából kikelve, kinézett az ablakon és látá, hogy a sötétben
minden török lovára ült, s egy újabb trombitaszóra indul az egész
csapat odább, a patkók robogása a kövezeten, s a vezérek jelszava
messze hangzik <span class="pagenum"><a name="Page_63" id=
"Page_63">-63-</a></span> az éjszakában. «Beh nyughatatlan ember ez
a basa», gondolá magában Apafi. «Éjjel sem hagyja aludni embereit
olyan sok fáradság után» s e gondolattal ismét visszafekve ágyába,
még egyszer oly jó izűen elaludt; csak késő reggel ébredt föl.</p>
<p>A nap már magasan járt az égen, midőn Apafi becsöngeté
főasztalnokát, Cserei Jánost, ki akkor szinte mindenese vala.</p>
<p>Első kérdése az volt, hogy «mit csinál a basa?»</p>
<p>– Még az éjjel kiment a városból, s onnan egy követet küldött
vissza, a ki hajnal óta itt ül, nagyságodra várva, valami izenetet
hozott.</p>
<p>– Jőjjön be gyorsan, szólt Apafi s elkezde mohón öltözködni.</p>
<p>Kucsuk basa követével egyszerre Apafi István, Naláczi és Daczó
uraimék beléptek a fejedelemhez, kik szintén régóta vártak
fölébredtére s egyuttal kiváncsiak lőnek megérteni a basa
izenetét.</p>
<p>– Beszéljen kegyelmed, beszéljen gyorsan, szólt Apafi a
követnek.</p>
<p>Az meghajtá magát a földig, keresztbevetett karokkal és
szólt:</p>
<p>– Nagyságos fejedelem. Az én uram, Kucsuk basa, e szavakat izeni
tenéked: te maradj veszteg Segesvárott, és légy jó reménységben. A
nálad levő csapatokkal vigyáztass a falakon és a bejárások előtt.
Az én uram, Kucsuk basa, az alatt szemközt megy Kemény Jánosra, és
valahol őt találni fogja, ottan vele megütközik, és ha minden
hadaival ottan kellene is elvesznie, harczot ví vele
életre-halálra.</p>
<p>A fejedelem nem tudott szóhoz jőni, a mennyire ez izenet
megzavarta. Kucsuk basának számszerint alig volt ötödrésznyi
hadereje, mint Keménynek, és az is agyonfáradva a terhes utazásban.
A ki itt a győzedelmet remélte, csodákban kelle hinnie.</p>
<p>– Legyünk készen a legrosszabbra, szólt Apafi István, s bizzuk
magunkat Istenre. <span class="pagenum"><a name="Page_64" id=
"Page_64">-64-</a></span></p>
<p>Ez a legokosabb szó volt, a mit mondani lehetett ily
helyzetben.</p>
<p>Apafi Mihály uram tehát engedte történni a történendőket;
vigyázott a falakon, a ki akart; – a hadnagyok ott hagyták
közlegényeiket, a legények a vártákat; a szó teljes értelmében
Isten kezében volt az ország sorsa, mert az emberek mind levették
róla kezeiket.</p>
<p>Csupán azt tevé meg a fejedelem, hogy az öreg Cserei Jánost
felküldötte a toronyba, hogy ott vigyázzon s mihelyt valami
csapatok közeledtét látja, menten tudósítsa felőle az urakat.</p>
<p class="center">* * *</p>
<p>Kemény János ezalatt Nagy-Szőlősön állapodott meg, mely néhány
órányi távolban fekszik Segesvártól. Ott volt főhadiszállása a
fejedelemnek a lelkész egyszerű lakában; maig is mutatják azt a
kisded szobát, melyben utolszor megpihent, s a kerek halmot a
kertben, melyen akkor egy czifra deszka mulatólak állott, a hol a
fejedelem ebédelni kezdett és azt be nem végzé.</p>
<p>A magyar urak Wenzingerrel és a fejedelemmel hosszas ideig
tanakodtak a hadjárat teendői felől. Többen azt tanácslák, hogy
rohammal kell bevenni a várost, mások, hogy ostromzár alá kell
venni s éhséggel kényszeríteni a feladásra.</p>
<p>Wenzinger fejét csóválta.</p>
<p>– Megbocsássatok urak, szólt a tapasztalt német úr, én régi
katona vagyok, sok mindenféle harczban megfordultam, ismerem a
hadban a számok értékeit, és a helyzetekét is: össze tudom mind a
kettőt vetni. Tapasztaltam, hogy néha száz ember kedvező
körülmények közt többet nyom ezernél. Azt is tudom, mennyire bírja
sokszorozni vagy devalválni a számokat a lelkesülés, vagy
közönyösség; külön fegyvernemek nyomatékát is fel tudom számítani,
sőt még a nemzetiségek értéke sem ismeretlen előttem. Velünk ugyan
tizezer ember van, s ellenünkben aligha van több <span class=
"pagenum"><a name="Page_65" id="Page_65">-65-</a></span>
háromezernél. De föl kell számítanunk, hogy a velünk levő
magyarságnak nagyobb része lovas, s lovassal sánczot ostromolni
lehetetlen. Még kevésbbé lehető a magyar lovasokat arra rábírni,
hogy lovaikról leszállva, gyalog harczoljanak. Sőt azt is meg kell
mondanom, hogy bárminő vitéz harczos is a magyar idegen ellenséggel
szemben, valahányszor még saját honfiai ellen láttam harczolni, a
mire elég alkalmam volt, oly lusta, oly közönyös volt mindig,
mintha alig várta volna, hogy valamerre elszabadulhasson a
csatatérről. Van még velünk egy csomó rácz, kiket igen jó lövőknek
tartok, s ha ők volnának belül a sánczon, tíz annyi ellennel
fölérnének, de kívül rajta alig számítnak valamit, bástyát megvédni
erősek, bevenni gyöngék, a falakat kellene tehát legelébb is
lerontatnunk, erre azonban ágyuink nincsenek, elébb Temesvárra
kellene küldenünk ostromlövegekért, s míg azok a rossz útakon
megérkeznek, – s még az is nagy kérdés, hogy az ottani parancsnok
fog-e adni kértünkre? – azalatt Ali basa újabb erővel térhet
vissza, s mi itt csak az időt vesztegetjük nagy hiába. Azért én azt
hiszem, hogy itt nekünk nincs mit időznünk tovább. A bennlevő
ellenséget ostrommal vagy ostromzárral legyőzni képtelenek vagyunk,
oly eszeveszettnek pedig nem hihetjük, hogy őt kicsalhassuk a
síkra; e szerint a legokosabb, a mit tehetünk az, hogy minden
időhaladék nélkül vonuljunk ki Magyarországba, s ott új hadakat és
ágyúkat véve föl, azon legyünk, hogy az ellenséget nyilt
harczmezőre szállni kényszeríthessük.</p>
<p>Kemény János nem levén ahhoz szokva, hogy huzamos ideig
hallgasson ily bölcs beszédeket, alig várta, hogy Wenzinger
megpihenjen s mint ha kisebb gondja is nagyobb volna a hadjárat így
vagy amúgy rendezésénél, türelmetlen könnyelműséggel szólt
bele:</p>
<p>– Hagyjuk ezt délutánra, vezér úr. Ebéd után más színben fogunk
látni mindent.</p>
<p>– De nem délután! pattant föl a német úr, mert itt <span class=
"pagenum"><a name="Page_66" id="Page_66">-66-</a></span> nincs
elveszteni való idő; hadviselés ez, uram, a hol minden óra drága, s
nem országgyűlés, a hol egyik esztendőről a másikra lehet halogatni
az ügyet.</p>
<p>A magyar urak fölkaczagtak ez ötletre s azzal karonfogva
Wenzingert, vitték magukkal nagy tréfálódzva a lakomához; –
«ráérünk erre délután!» – mondának nevetve.</p>
<p>– No hiszen, nekem kellene sok ilyen katona, a kinek parancsolni
nem lehet, monda Wenzinger, félig tréfából, félig boszúsan s egy
szót sem szólt az egész ebéd alatt, csupán ivott kegyetlenül.</p>
<p>Ebéd derekán jön be nagy ijedtséges arczczal Uzdi János uram, a
portyások hadnagya, a fejedelem ebédlő sátorába, alig bírva
beszélni a nagy igyekezet miatt.</p>
<p>– Nagyságos uram! Segesvár felől nagy porfellegeket látok
közeledni.</p>
<p>A fejedelem humoristikus phlegmával fordította a hirnök felé
fejét.</p>
<p>– Ha mulattatja kegyelmedet azokat a porfellegeket nézni, hát
csak nézze tovább.</p>
<p>De Wenzinger felugrott helyéről.</p>
<p>– Én mégis meg akarom tekinteni, szólt, hirtelen előhozatva
nehéz lovát, hihetőleg kijött az ellenség, hogy bennünket közelebb
csaljon.</p>
<p>A többiek tovább vigadtak, nem hagyva magukat megzavarni.</p>
<p>Nehány percz mulva azonban jött visszanyargalva Wenzinger,
arczán nem bírván elrejteni azt a titkos örömet, a mit
professionatus katona szokott érezni, ha terve sikerülni kezd.</p>
<p>– Viktoria! uraim, kiálta belépve; az ellenség mindenestül jön
előnkbe. Ha nem csalogat és ütközetet áll, meg van nyerve
minden.</p>
<p>Nehányan az urak közől rögtön felugráltak e hírre helyeikről s
kardjaikat kezdték felcsatolni. Maga a fejedelem ülve maradt.
<span class="pagenum"><a name="Page_67" id=
"Page_67">-67-</a></span></p>
<p>– Messze vannak még? kérdé indolens képpel Wenzingertől.</p>
<p>– Alig félórányira, válaszolt az, ragyogó szemekkel.</p>
<p>– Hagyja őket kegyelmed még közelebb jőni s üljön addig
mellénk.</p>
<p>– Ül a patvar! kiálta bosszusan a vezér, úgyis alig van időm a
sereget mindenfelé elhelyezni.</p>
<p>– Mit helyezgeti kegyelmed? Állítsa egy tömegbe, hadd ijedjen
agyon csupa látására az ellenség.</p>
<p>– Igen, de én nem akarom őket visszariasztani, hanem inkább
körülkeríteni, felét a seregnek szemközt állítom rá, a többit
elosztom. Egy rész a kukoriczaföldek között lappangva elzárja a
város felőli útját, a másik a malom árka felől oldalába kerül, a
harmadik megmarad tartaléknak. Kegyelmed udvarával együtt a
tartalékhoz megyen.</p>
<p>– Mit? kiálta föl Kemény sértődötten. Én a tartalékhoz? Legelől
szokott járni a magyar fejedelme a csatában mindig!</p>
<p>– Jó volt az akkor, de combinált ütközetben az olyan becses
személy, a kinek életére mindig vigyázni kell, csak útjában van a
vezérnek s mindig gátolja a sereg mozdulatait. Hanem, ha úgy
kivánja nagyságod, én átadom a vezéri botot s magam a sorba állok;
parancsoljon nagyságod. Itt szükségképen csak egy ember lehet
egyszerre fővezér.</p>
<p>– Csak maradjon az kegyelmed és intézkedjék, a hogy tetszik,
csupán engem hagyjon oda állani, a hova akarok s miattam ne
korlátolja magát.</p>
<p>S ezzel a fejedelem néhány urral az asztalnál maradt.</p>
<p>… Alig tette meg Wenzinger a szükséges elhelyezéseket, midőn
jöttek jelenteni a fejedelemnek, hogy a sereg csatarendben áll.</p>
<p>Azzal Kemény véghetetlen nyugalommal fölkelt helyéről,
fölkötteté kardját, s a mint pánczélját föl akarták csatolni, nem
engedé: «Minek az? úgymond, bátrabban ver tán pánczél alatt a
szív?» <span class="pagenum"><a name="Page_68" id=
"Page_68">-68-</a></span></p>
<p>Erre előhozatá legdélczegebb paripáját, melynek hánykodó fejét
két csatlós alig birta tartani kantáránál fogva, a fekete tűzszemű
paripa ágaskodott, orrlyukain fúva a gőzt, s a fehér tajtékot
szügyébe szórva; hosszú hullámzó farka csaknem a földig ért.</p>
<p>Kemény János nyergébe vetette magát s kardját kivonva, vágtatott
a seregek elé. Mindenki bámulta, a milyen jó lovas volt, mintha
hozzá lett volna nőve a ménhez, annak minden szökellésével
összehangzottak saját mozdulatai; midőn a seregek elé ért, délczeg
paripája kevélyen kezdte aprózni lépéseit, sebesen kopogva tánczos
lábaival s fejével mintegy köszöntgetni látszott a seregnek, mely
egyszerre hangos éljenzésben tört ki; – azon pillanatban megbotlott
a fejedelem lova, s a mint két első lábával egyszerre előre bukott,
az ezüst zabola ketté tört szájában s a fejedelmet csak a
legnagyobb ügyesség és lélekjelenlét menté meg, hogy lova fején
keresztül nem bukott.</p>
<p>Kisérői rögtön ott termettek mellette.</p>
<p>– Ez baljóslat! nagyságos uram, hebegé Bethlen Elek, üljön
nagyságod más paripára.</p>
<p>– Nem baljóslat, viszonza Kemény, mert lovamon maradtam.</p>
<p>– Azonban jó volna, ha nem maradna nagyságod rajta. Ez a ló már
most mindig botlani fog, mert megijedt.</p>
<p>– Csak azért is rajta maradok, hogy megmutassam, mennyire nem
félek az omenektől; monda daczosan Kemény s levétetve lova fejéről
az eltört zablájú kantárt, másikat tétetett föl rá.</p>
<p>Ezen pillanatban hangzott fel a távolból Kucsuk basa seregeinek
trombita-riadója.</p>
<p class="center">* * *</p>
<p>Egy, végeivel hátra felé fordult félholdat képezett a török
lovasság, melynek közepében Kucsuk basa lovagolt.</p>
<p>A basa szokatlan pompájú öltönyt viselt ez alkalommal, kaftánja
arany virágokkal szőtt nehéz selyemből volt, <span class=
"pagenum"><a name="Page_69" id="Page_69">-69-</a></span> mely alatt
arany fonalakból szőtt dolmány látszott elő; derekát sokszorosan
áttekert drága keleti shawl övedzé; visszafelé kötött kardja
ragyogott a drágakövektől, s turbánja kontyába egy egész
kerecsenszárny volt tűzve gyémántos forgóval. Paripája tűzvérű
berber-fajta mén, száraz fővel, hosszú befont sörénynyel s repülő
fekete farkkal, büszkén hányta fejét, sallangos csótárját rázva,
egész testét valami arany reczés háló ékesíté, s szironyos
sallangjairól nagy arany félholdak csüngtek alá, egymáshoz
verődve.</p>
<p>A hogy Kucsuk basa meglátta Kemény János fölállított hadsorait,
leszállt paripájáról, arczczal a földre borulva, azt háromszor
megcsókolá, mind annyiszor térdre emelkedve s kezeit s áhitatteljes
arczát föltartva az égre, kiáltá Allah nevét.</p>
<p>Azzal ismét felült lovára s fiát maga elé hivatva, egyet a
kontyában levő kerecsentollak közül kiszakasztott s azt a deli ifju
kontyába tűzve, így szólt hozzá:</p>
<p>– Menj a sereg bal szárnyára, és ott úgy cselekedjél, hogy
vitézül harczolj. Mert jobb, hogy ellenség fegyvere emészszen meg,
és halva lássalak, mintsem elszaladván, ez az én kardom (s itt
megüté kezével oldalán függő fegyverét) öljön meg.</p>
<p>Feriz bég hódolatteljesen hajtá meg fejét s megcsókolva apja
köntösét, büszkén nyargalt a kimutatott helyre: szinte tudta, hogy
mindenki azon sastollat nézi most, melyet az apja az ő turbánjába
tűzött.</p>
<p>Ezzel végig lovagolt a basa a hadsereg előtt s ily szavakat
intéze lovagjaihoz:</p>
<p>– Jó vitézek! im szemeitekkel látjátok az ellenséget. Nem mondom
sok-e ez, vagy kevés? mert magatok nézhetitek. Sokkal többen vannak
ők minálunk. De bízzatok Allahban, és harczoljatok vitézül, jobb
dicsően itt kezünkben levő karddal halnunk meg, mint gyalázatosan
elfutnunk. Erdély közepében vagyunk; a ki elfut, mire a határokig
ér, az üldözők agyon verik, s a ki megmenekszik, a <span class=
"pagenum"><a name="Page_70" id="Page_70">-70-</a></span> császár
fojtatja meg. Nincs mit válogatnunk, csak a győzelem és halál
között.</p>
<p>Azzal a kurtányokhoz fordulva, rájok riadt kemény, haragos
szóval:</p>
<p>– Jól tudom, ti kutyák, hogy az első lövésre készen vagytok
megszaladni, de meghagytam a határokra rendelt seregeknek, hogy ha
csak visszatekintend is valamelyik közületek, ott rögtön fejét
vegyék.</p>
<p>Ezzel serege élére állva a basa, kivont kardjával intett, hogy
fujják meg a trombitákat, s a mint széttekinte seregei fölött,
meglátta, hogy a háta mögött levő szarácsiak, féldinnyealakú
rézsipkáikkal, elő kezdik szedni hosszú puskáikat, s lövésre
készítik.</p>
<p>– Hát ti mit akartok? riadt rájok a basa. Tegyétek le azt a
puskát, több van amott az ellenségnek. Most csak kardra leszen
szükség. Mindenki lovagoljon bátran az ellenség elé, s mikor én
kardommal inteni fogok, boruljon le a lova nyakára, s nyargaljon
minden tétova nélkül előre.</p>
<p>A sereg úgy tett, miként parancsolva lőn. A szarácsiak nyakukba
vetették tölcséres lőfegyvereiket s széles pallosaikat kivonva,
ügettek mindnyájan előre, a basa nyomdokában.</p>
<p>Kemény seregei mint egy érczfal állottak előttük, elől a
puskások, hátul a lándzsás had. Középett Wenzinger, a jobb szárnyon
Kemény János. Az oldalhadak a malomárok, s a málé-ültetvények
mögött vonultak lappangva a török háta mögé.</p>
<p>Midőn a török had szinte lőtávolságra érkezett Kemény hadához,
Kucsuk basa hátra fordulva, jobbra-balra haragos szemmel
széttekinte katonái fölött, mire azok egyszerre lehúzva fejeiket
lovaik nyakához, kardjaikat előre feszíték s kengyelvasaikat lovaik
oldalába vágva, sebesen nyargalva rohantak elleneik sorába.</p>
<p>– Allah! Allah! Allah! hangzék háromszorosan a támadó török
kiáltása, s harmadikra roppant dördülés következett; Kemény János
seregei egyszerre sortüzet adtak a <span class="pagenum"><a name=
"Page_71" id="Page_71">-71-</a></span> támadó lovasságra, mely egy
pillanatban füstfellegbe borítá soraikat.</p>
<p>A puskatűz rendesen keveset szokott a hadban ártani, s nagyobb a
hangja mint a veszedelme. Itt is alig hullott ki miatta egy-két
török a sorból, bukfenczet vetve lovával. A többi veszett
ordítással vágtatott előre.</p>
<p>Wenzinger észrevevé, hogy lövészei nem érnek rá másodszor
tölteni, rögtön a lándzsás csapatokat parancsolá előre. Még azon
időkben nem volt föltalálva a puskára alkalmazott szurony, s külön
csapat kezelte a puskát, ismét másik a dárdát.</p>
<p>Ha a lándzsás csapatok csak annyi ideig ellent birtak volna
állani a lovas rohamnak, míg a puskások ujra megtölthetik
fegyvereiket, vagy az oldalt előrohanó seregek a törököt hátul
megszorítják, Kemény megnyerendé az ütközetet; de a lándzsás had az
összeütközés első pillanatában keresztül lőn törve s kétségbeesett
védelem után nagyobbrészint leaprítva, mire a védtelen puskás had
tömegestül megfutott, a legnagyobb rendetlenséget idézve elő a
hadseregben kétségbeejtő ordításával.</p>
<p>Wenzinger erre rögtön helyre akarva állítani a megbomlott
rendet, parancsot adott az egész csatavonalnak a visszavonulásra, s
ha parancsát végrehajtják, tán megfordítá még az ütközetet, de a
lovasság, melyet a fejedelem vezérlett, ennek büszke
ellenparancsára ott maradt elébbi helyén, midőn a többi csapatok
már mind megváltoztaták állásukat, egyedül küzdve a neki jutott
szakaszszal.</p>
<p>Ekkor a basa rögtön fölhagyva a hanyatthomlok rohanó puskások
üldözésével, egész erejével Kemény ellen fordult, a ki egyszerre
oldalt és elől levén megtámadva, elveszté lélekjelenlétét s nem
levén többé helye és ideje nyugodt visszavonulásra, a merre utat
lát, vad futamodással törte magát keresztül, eszeveszett rohantában
nem vevén észre, hogy épen saját visszavonulóban levő gyalogságát
gázolja el; a mint hogy a lovasság bomlott nyargalással rohanva a
még rendben levő sorokra, tulajdon népét kezdte eltipratni,
<span class="pagenum"><a name="Page_72" id=
"Page_72">-72-</a></span> teljesen meggátolva a tartalék
kifejlődhetését s a legbomlottabb zavarba hozta az egész sereget. A
gyalogság fegyvereit elhányva futott szét az egymást üldöző
lovassereg elől; a ki útban maradt, azt a nyargaló tömegek
agyontaposták; sem a vezér talentuma, sem egyes vitézek
önfeláldozása nem volt képes többé a csatát rendbe hozni, az egyik
vad futása zavarba hozta a többit; a csata tökéletesen
elveszett.</p>
<p>A bomlott viadalban futott maga a fejedelem is; minthogy a
küzdelemben legelől volt, most leghátul maradva, az előtte futóktól
alig birt üldözői elől menekülni. A törökök mindenütt nyomukban
voltak a futóknak, pusztítva, a kit utólértek; a fejedelem mögé egy
fiatal török ifju férkőzött, lovának sokkal könnyebb terhe lévén,
mint a fejedelemének, hamar utólérte. A kontyába tűzött sastollról
rá lehete ismerni Feriz bégre.</p>
<p>A fiatal levente arcza ifjui hévtől lángolt, a fejedelemé sötét
volt düh és szégyen miatt. Hátra-hátra nézett futtában s fogait
csikorgatá, hogy egy gyermek elől kell futnia. Sokszor meg akart
állani, de elvadult lova magával ragadta.</p>
<p>Az ifjoncz e közben oly közel ért már hozzá, hogy kardjával
kezde feléje csapkodni. A fejedelem eleinte védelemre sem méltatá a
suhancz támadását, csak a midőn az mindig jobban beérve őt,
merészebben kezde hozzá vagdalni, emelé föl kardját, visszasujtva
hozzá.</p>
<p>– Elmaradj rólam, fattyú! kiálta dühösen Kemény, vagy ha
megfordulok, úgy pofon váglak, hogy minden csikó-fogad kihull.</p>
<p>Feriz erre egy szökéssel épen mellé rugtatott s fényes, karcsu
görbe damaszk kardját a fejedelem nyakának mérve, villogó szemekkel
tekinte le reá, míg a fejedelem elborult arczczal fogta hátra
kardját, egy visszafelé intézett kegyetlen csapásra, mely arra volt
szánva, hogy a merész ifjút derékban ketté szelje vele. Olyan volt
e két alak egymás mellett, mint egy fiatal sas, mely ujjongva üldöz
<span class="pagenum"><a name="Page_73" id=
"Page_73">-73-</a></span> egy futó párduczot, vérengző
agyarkodással kiáltva le és fel egymásra.</p>
<p>Azon perczben, midőn mind a két kard egyszerre süvöltött, Kemény
alatt újra nagyot botlott a ló, s megtört lábbal bukott térdre.
Kemény csapása az által más irányt véve, Feriz bég helyett, annak
lova fejét érte, azt végig hasítva fölfelé, míg Feriz kardja épen a
fejedelem homlokára villant.</p>
<p>A lováról lebukó fejedelem sötéten tekinte föl ellenére,
homlokáról patakzott alá a vér a fenyegetően összevont ránczok
között; még egyszer sarkantyúba kapta paripáját; az inaszakadt mén
felrugta magát hátulsó lábaival s azzal lehulló lovagját maga alá
temetve, a rohanó ellenség által urastul együtt elgázoltatott.</p>
<p>A vad viadalban senki meg sem jegyzé a helyet, hol a fejedelem
elhullott. Csak napok mulva lelték meg a segesvári piaczon
hasgatott köntösét és tört fegyvereit, miket török martalóczok
áruba bocsátának s miket Apafi Mihály, most már Erdély egyedüli
fejedelme, magához váltott s később fogarasi tárházában őriztetett.
Az elesett fejedelem testét is sokáig keresteté Apafi a csatatéren,
hogy tisztességesen eltemettesse; a megfosztott s eléktelenült
hullák között senki sem birt arra ráismerni.</p>
<p class="center">* * *</p>
<p>Kucsuk basa megnyerve a csatát, trombitát fuvatott üldöző
hadainak, visszatérítve őket a vert had kergetésiből. A takarodó
hangjaira visszaszállingóztak a török lovagok, ellenkezőleg azon
rendes szokásukkal, miszerint a török seregek megnyert csata után
ép úgy szélyel szoktak szórva lenni, mint maga a megvert ellen.
Kucsuk szoros fegyelemre szoktatá őket.</p>
<p>A visszatérők füsttel és vérrel voltak lepve, legvéresebb volt
mindannyi között Feriz bég, köntösén itt-amott látszottak a
keresztül lőtt golyók szakadásai, s a harmadik paripán ült a csata
kezdete óta, kettőt megöltek alatta. <span class="pagenum"><a name=
"Page_74" id="Page_74">-74-</a></span></p>
<p>Kucsuk szótlanul ölelte fiát keblére s homlokon csókolva, saját
arany lánczát akasztá annak mellére, s kardját megcserélte vele, a
mi a tiszteletadás elképzelhető legnagyobb jelének tartatott.</p>
<p>De Ferhád agát a jobb szárny vezérét halva hozták a vezér elé,
lándzsákra fektetve. Minden nemei voltak rajta a sebeknek, golyó,
kardcsapás és lándzsadöfés.</p>
<p>Kucsuk leugrott lováról, sirva borult a holttestre, s
össze-vissza csókolá azt, Alláhra esküdvén, hogy egész
Erdélyországért nem adta volna ez ember életét.</p>
<p>S addig be nem vonult a városba, míg Ferhádot el nem temetteté.
A dervisek rögtön körülállták a halottat, megmosdaták, betekergeték
illatos patyolatba, maga a basa keresett ki számára egy szép
verőfényes helyet sudaras fák alatt; oda temették el, arczczal
napkeletnek fordulva, s lobogós kopját tűzve behantolt sírja fölé;
s három napig őrzék ott kiküldött őrök, hogy holttestét meg ne
csonkíthassák a boszorkányos dzsínek.</p>
<h2>VII. A FEJEDELEMNŐ.</h2>
<p>A nagyszőlősi nap után Kemény János hívei kifutottak
Magyarországra, az elhullt fejedelem fia, Kemény Simon pártjára
esküdve, ki Aranyos-Meggyesen maradt; a hanyatló ügynek azonban
kevés barátja szokott lenni; míg Kemény Simon pártja
lépésről-lépésre fogyott, Apafié akként nőtt nyomról-nyomra. A
diadalmas siker által az ország színe, java meg lőn számára nyerve,
a városok főbirái, az előkelő nemesség, a várak kapitányai siettek
elő hódolataikkal: az ország minden rendei elismerék őt
fejedelműl.</p>
<p>Csupán néhány vár állott még ellent, a hol Kemény pártja német
helyőrséget hagyott, s ezek között volt Kolozsvár.</p>
<p>Kucsuk basa megerősített hadakkal hozá Apafit Kolozsvár
<span class="pagenum"><a name="Page_75" id=
"Page_75">-75-</a></span> alá s sátort üttetve számára az Óvár
átellenében a Hidelvén, hol még akkor csak szalmaviskók álltak, az
új fejedelem ott fogadá el látogatóit.</p>
<p>Alig virradt meg a nap, már ostromolva volt Apafi sátora
látogatók, hódolók és kérelmezők seregétől.</p>
<p>Az új fejedelem, azon kellemes helyzet ujdonsága által
elragadtatva, mely szerint mindenkinek teljesítheté kivánalmait,
alig tagadott meg valakitől valamit.</p>
<p>A mint észrevették, hogy csizmáit huzza, már jöttek hozzá
Naláczi és Daczó uraimék, mindegyik egy csoport tisztelkedőt
jelentve be, a kik mosolygós ábrázattal vártak ott künn a sátor
előtt. Apafi sietett öltözködni, nehogy valaki elkéssék miatta.
Alig várta, hogy eleget tehessen mindenkinek.</p>
<p>A betolakodók közt első helyen lehete látni Csáky László uramat.
A fiát ajánlotta apródul a fejedelem mellé, ki néhány hét előtt még
Kemény János poharait töltögeté. Apafi nem birta eléggé kifejezni
örömét ez ajánlat fölött.</p>
<p>Jött Haller Gábor uram, magát véghetetlenül hajtogatva s tíz más
társai nevében szép beszédet mondott Apafinak, melyben minden
tizedik szó a megszólítás volt, s Apafi alig birta gyermekes örömét
elrejteni arczán, midőn magát nagyságos uramnak hallá neveztetni, a
mi Erdélyben a nagyfejedelemnek czíme volt. Haller Gábor uramat
rögtön meghivá magához ebédre.</p>
<p>A sátor hátterében egy magasabb szék állott, melyet a
szégyenkedő fejedelem sehogysem akart elfoglalni, míg testvére
István erővel le nem nyomta rá, s minden kérelmező előtt fölkelt s
egész az ajtóig kisérte.</p>
<p>Jöttek azután egyenkint, tisztelkedők, instansok és hódolók.</p>
<p>A fejedelem mellett álltak Naláczi, Daczó, Apafi István és
Cserey János, kiket váltig kinált a jó fejedelem, hogy üljenek
le.</p>
<p>A hódolatok elfogadása után, miközben a várkapitányok
<span class="pagenum"><a name="Page_76" id=
"Page_76">-76-</a></span> kulcsaikat rakták le a fejedelem kezeibe,
következtek a kérelmezések.</p>
<p>Jött Pók Márton uram, a fogarasi porkoláb, azon alázatos
instantiával, hogy miután a fogarasi kapitány Kemény Simonnal
elfutott, annak helyébe ő mozdíttassék elő.</p>
<p>Apafi megigérte, hogy gondja lesz rá.</p>
<p>Jött Szász János uram, a szebeni főbiró, töredelmes
folyamodással elpanaszolva, hogy őt polgártársai üldözik, s a
fejedelem védelmeért esedezett.</p>
<p>Apafi szárnyai alá fogadta.</p>
<p>Következett Zágoni Mózes uram, ki némi számadások elengedtetését
kérte, mikkel még Kemény Jánosnak tartozott.</p>
<p>Apafi azt is vigasztalva bocsátá el.</p>
<p>Végtére egy zekés, ködmenes lúfő székely állott elébe, köpczös,
tömzsi legény, mint mondá, az oláhfalusi község küldöttje, ki
helysége nevében hódolatát adta át a fejedelemnek s két rendbeli
furfangos kéréssel járult a fejedelem elé, melyek ilyformán
hangzottak: pro primo: engedtessék meg Oláhfalunak az, hogy ezentul
Kolozsvártól csak két mérföldnyire legyen (mint tudjuk, messzebb
van tőle husz mérföldnél); pro secundo: hozassék a felől törvény,
hogy a kinek lova nincsen, járjon gyalog.</p>
<p>A fejedelem nevetve hagyá helybe az agyafurt kivánatokat s
rendkivüli jó szeszélybe látszott ez által jőni, mely állapotot
Kelemen diák, egy pisze hórihorgas egyéniség, álltól térdig
rókatorkos mentébe gombolva, olyformán sietett hasznára forditani,
hogy egy kezében régóta tartogatott összegöngyölt pergament térden
állva nyujta át Apafinak, ki is másodmagával belekapaszkodva a nagy
pergamenbe, a mint azt szélyelhuzá, az Apafi-nemzetség
genealogiáját olvashatá róla, zöldleveles családfára festve, mely
által családja a Bethlenekkel és Báthoriakkal hozatván kapcsolatba,
fölvitetett egészen Aba Sámuel királyig, s ennek a révén a hét
vezérek egyike, Hubáig, s itten meg nem állapodva, elszármazott
Attila legkisebb fia, – Csabáig, <span class="pagenum"><a name=
"Page_77" id="Page_77">-77-</a></span> s onnan leányágon fölment
Porphyrogenita császár leányáig, fiágon pedig egész Nimródig, a ki
legelső király volt a világon.</p>
<p>Apafit némileg boszantani látszék a hizelgés, de nem érze
magában elég elhatározottságot a hizelgőt kidobatni a sátorból,
tehát csak összegöngyölgeté a genealogiát s háta mögé támasztva,
elhatározá, hogy egy pár aranynyal majd kiszurja szemét az
impertinens poetának.</p>
<p>Mind a mellett maradhatlan jókedvűnek látszék a fejedelem, úgy
látszott rajta, mintha minden ember iránt különös hálával,
lekötelezettséggel akarna viseltetni, a ki hozzá közeledék, s
miután mindenki folyamodásait kihallgatta, mintha még mind azt
kevesellené, oda fordult Naláczi és Daczó uraimékhoz.</p>
<p>– Hát kegyelmetek kedveért nem tehetek-e semmit? Azon
hűségükért, hogy első percz óta oldalam mellett maradtak, minő
jutalmat találjak kegyelmetek számára?</p>
<p>Naláczi és Daczó uraimék már régóta törték fejeiket ugyanezen
kérdés felett, nem tudva, hogy mit kérjenek a fejedelemtől? nehogy
keveset találjanak kérni.</p>
<p>– Én csekély érdemeim jutalmazását nagyságod nemes lelkére
bízom, felele Naláczi uram, s azt gondolá magában, hogy Béldi
helyett aligha új generálisra nem lesz szükség a székelyekhez.</p>
<p>– Én magam említésre méltónak sem tartom azon csekélységet, a
mit nagyságodért cselekedtem, szólt szerényen Daczó István, magában
arra gondolva, hogy a Bánfi Dénes elfutásával megürült kolozsvári
kapitányság épen alkalmas állomás lenne az ő számára.</p>
<p>Apafi rájok nézve a legjobb kedélyben vala, s tán belső
tanácsosaivá teendé a két jámbor, de különben elég kevéssé alkalmas
úri embert; azonban különös szerencsétlenségükre e pillanatban
tolongás kezde támadni a sátor előtt, s a mint a testőrök félre
vonták a függönyöket, Kucsuk basa lépett be Apafi elé.</p>
<p>A fejedelem székéről felugorva, elébe akart szaladni,
<span class="pagenum"><a name="Page_78" id=
"Page_78">-78-</a></span> azonban Apafi István megrántá mentéjét, s
fülébe dörmögé:</p>
<p>– Tartson kegyelmed tekintélyt a török előtt, ez csak egy
alárendelt basa, kegyelmed pedig Erdély fejedelme.</p>
<p>Mind a mellett Apafi meg nem nyugodott addig, míg Kucsuk basa
nem inte neki, hogy maradjon ülve, s noha a török állva maradt a
fejedelem előtt, mégis az maradt köztük a különbség, hogy Apafi
arcza volt a nyájas, háládatos, Kucsuké a büszke,
méltóságteljes.</p>
<p>– Mivel hálálhassam meg irántami fáradságait? kérdé Apafi
őszinte buzgalommal a basától.</p>
<p>– Hálával nem nekem tartozol, hanem császáromnak, viszonza emez
szárazon. Én csak az ő parancsát teljesítém, midőn Erdély trónjára
behelyeztelek. Isten segítségével szétverem ellenségeidet, most még
e néhány vár van hátra, melyeknek elfoglalása után én bevégzem
kötelességemet, a többi azután a te dolgod. Holnap hozzá kezdetek
Kolozsvár ostromához, s bármibe kerüljön, addig meg nem pihenek,
míg el nem foglalom. Ha az elesett, a többi önkényt utána fog
esni.</p>
<p>– Nem találja szükségesnek kegyelmed, hogy a vármegyék
banderiumait felültessem? kérdezé Apafi.</p>
<p>– Nincs rájok szükségem, viszonza Kucsuk. Maradjanak ők otthon,
s lássanak dolgaik után. Az én hadaim elvégeznek mindent.</p>
<p>Apafi meg akarta köszönni a basa nagylelküségét, midőn egyszerre
észrevevé, hogy mindenki a sátor egyik mellékajtajára tekint,
melyen valaki minden bejelentés nélkül belépett.</p>
<p>A fejedelem oda fordult, s a mit maga előtt látott, egyszerre
elfeledteté vele fejedelemségét, el Kucsuk basát és Kolozsvárt.
Neje állt előtte, a szép, a méltóságteljes Bornemisza Anna.</p>
<p>Ez már fejedelmi tekintet volt! az övé. E hódolatra gerjesztő, e
parancsoló arcz, mily nyájasan, s mégis milyen büszkén tudott
széttekinteni! viseletében nem volt <span class="pagenum"><a name=
"Page_79" id="Page_79">-79-</a></span> semmi pompa, de kellett-e
oda több drágakő, a hol e beszédes szemek ragyogtak, kellett-e
bársony vagy hermelin e királyi termetre, hogy annak fönségét
mindenki elismerje?</p>
<p>Mióta Mihály elhagyta, most látta őt viszont először.</p>
<p>Betegágyából fölkelve, még egyszer oly szép volt, mint azelőtt;
a boldogsághoz és kényelemhez szokva, arcza valami átlátszó
ragyogást sajátított el, szemei, miket a bánat könye régóta nem
látogatott meg, tisztábban ragyogtak, mint egykor, ajkai, melyek
régóta csak örömhöz voltak szokva, édesebben mosolygtak, termete
megtelt, a karcsuság mellé gömbölydedséget is nyerve, s a bizalmas,
öntudatos méltóság, mely minden vonásán, minden mozdulatán
meglátszott, oly jól illett ez alakhoz.</p>
<p>Apafi feledve illemet és méltóságot, a mint feleségét meglátta,
felugrott helyéről, s elébe sietve megragadá kezét s keblére ölelve
a bájoló asszonyt, mint szokta, midőn még csak egyszerű nemes volt,
annak arczát és ajkait az összegyült rendek hallatára elég hangosan
megcsókolgatá.</p>
<p>Anna engedékenyen simult férje keblére, s női gyöngédséggel
nyujtá gyönyörű ajkait annak csókjai elé, de a mellett nagy komoly
szemei férje vállain keresztül a sátorban összegyűltek arczait
látszottak vizsgálni, egyen-egyen hosszabb ideig megakadva.</p>
<p>Az ölelkezésnek nem látszott Apafi részéről vége szakadni, ki
feleségét mégis jobb szerette, mint egész Erdélyországot a partes
adnexæ-vel együtt; míg Anna mosolyogva ki nem bontakozott karjai
közől, tréfás gyöngédséggel mondva:</p>
<p>– Kegyelmed egyedül rám vesztegeti ömlengéseit, pedig még itt
más valaki is van, a ki azokból magának részt követel, – s azzal
odainté Sára asszonyt, ki úrnőjét mosolygástól fényes orczával
kísérte a sátorba s Apafi örömittas szemei előtt egy kis alvó szép
gyermeket takart fel, kit selyem szőnyeggel födve, a vén dajka
karjain duczolgatott. <span class="pagenum"><a name="Page_80" id=
"Page_80">-80-</a></span></p>
<p>Apafi magán kívül ragadta kezeibe a gyermeket, s összevissza
csókolá annak gömbölyű angyal arczát. A gyermek felébredve, engedé
magát ölelni, csókolni, a nélkül, hogy megnyikkanna s kis kék
szalagos kezeivel apja szakállát tépdesé, minek az még jobban
örült.</p>
<p>A körüllevő urak illendőnek tarták a fejedelemnek gratulálni az
atyai örömekhez, ki gyermeke arczát feléjök mutatva, örömtől ittas
szemekkel monda:</p>
<p>– Látjátok, milyen komoly; nem sír, mert férfi.</p>
<p>Bornemisza Anna ezalatt odainté magához Apafi Istvánt s fülébe
sugta:</p>
<p>– Nem fognak kegyelmetek neheztelni, ha a fejedelem családörömei
és gondjai nehány pillanatot elrabolnak a közügyektől.</p>
<p>– A nyelvemről vette le nagyságod a szót, monda István, épen
szólani akartam az urakkal! s azzal a jelenlevőkhöz fordulva,
felkérte őket, hogy azon néhány pillanatig, míg a fejedelem e
családi jelenettel el leend foglalva, hagyják őket magukra, s
vonuljanak addig a sátor mellékrekeszébe.</p>
<p>Az urak természetesnek találták e felszólítást s Kucsuk basát
elől bocsátva, kitakarodának.</p>
<p>Anna együtt maradva férjével, kivette annak kezeiből a gyermeket
s átadva Sárának, azt is kiküldé a sátorból.</p>
<p>A hogy egyedül maradtak, Apafi gyöngédsége újabb jeleivel
közelíte nejéhez. Anna megfogta férje kezét, s komoly arczczal
tekintve annak szemeibe, monda:</p>
<p>– Én a fejedelemhez jöttem.</p>
<p>Apafit kissé lehűté e szilárd tekintet, mit Anna észrevéve,
nyájasan simult ismét hozzá.</p>
<p>– Azt kezdém gyanítani, hogy a fejedelemnek több szüksége van
rám, mint a férjnek; – s azután ellenállhatlan bűbájával mosolyának
tevé utána: Remélem, hogy nem fogod jó indulatomat félreérteni.</p>
<p>Apafi átölelve Annát, maga mellé ülteté. A trón elég széles volt
arra, hogy mind a ketten elférjenek rajta. Félig <span class=
"pagenum"><a name="Page_81" id="Page_81">-81-</a></span> ugyan
férje térdén ült a szép nő, hanem az nem tesz semmit.</p>
<p>– Igazad van, szólt Apafi, neked jó én hozzám közel lenned.
Valami úgy hiányzik mellőlem, ha téged nem látlak. Mindenesetre
megérdemled, hogy legközelebb állj szívemhez, sőt eszedet is latra
merem vetni ezen urak bármelyikével, a kik itt körülem vannak.</p>
<p>– Kik ezen urak mind? kérdé Apafiné.</p>
<p>– Hírükből ismerni fogod őket. Azon nyulánk magas férfi Csáky
László uram, a ki fiát hozta apródul.</p>
<p>– Mi jókor jár! nemrég Kemény János apródja volt e fiú.</p>
<p>Apafi arcza elkomorult.</p>
<p>– Ama nagy bajuszú férfi volt Haller Gábor.</p>
<p>Anna csodálkozva csapta össze kezét: «az is itt van».</p>
<p>– S mi kifogásod ellene?</p>
<p>– Az, hogy mindig ellenségeid kéme volt, ő vitte a legelső hírt
Keménynek beigtatásod felől, ő adta hírül Kucsuk basa
jövetelét.</p>
<p>Apafi arcza mindig sötétebb kezde lenni. «Pedig ebédre híttam ő
kegyelmét» dörmögé fogai között.</p>
<p>– Hát Naláczi és Daczó uramék mit akarnak, hogy oly bizalmasan
vannak veled? kérdé Anna.</p>
<p>– Hű párthíveim azok, kik mind elejétől velem voltak.</p>
<p>– De azért nehogy elsőkké tedd őket az országban. Együgyű,
tudatlan emberek nagy hatáskörben rosszabbak az országra nézve az
okos ellenségnél. Adj nekik saját magukhoz mért jutalmat.</p>
<p>– Hiszen azt akarom, szólt a faggatott fejedelem s mindenkép
azon volt, hogy inkább a férj szerepébe vihesse a jelenet folyamát,
de Anna nem tágított e tárgytól.</p>
<p>– Hát Szász János uram mit keres nálad? őt is láttam.</p>
<p>– Üldözik szegényt, felelt Apafi röviden, unni kezdve a
mulatságot.</p>
<p>– Azon emberről rossz hírek szárnyalnak. Azt beszélik róla, és
pedig nagyon hangosan, hogy fiatal szász <span class=
"pagenum"><a name="Page_82" id="Page_82">-82-</a></span> leányokat
raboltatott el s miután azokat nemtelen vágyainak föláldozá,
méreggel gyilkolta meg, hogy láb alól eltehesse. Az elveszett
leányok családjai vizsgálat alá vonták az embert, s most az által
hisz megmenekedni, hogy kegyedbe fúrja magát.</p>
<p>Apafi boszúsan mordult fel:</p>
<p>– De ha így van a dolog, akkor bekötöm a koszorúját Szász
uramnak, az én köpenyegem alá ugyan nem veszi magát.</p>
<p>– S vajjon az a becsületes czondrás székely mi jóért jött? –
kérdé tovább Anna, mindent meg akarva tudni, – nagyon furfangosnak
látszik előttem a képe; a székely, mikor legegyügyűbb képet csinál,
akkor legravaszabb.</p>
<p>A fejedelem elnevette magát s alig bírva kaczagás miatt szavait
kiejteni, monda:</p>
<p>– Ez az oláhfalusiak követe.</p>
<p>E szóra Anna sem állhatá meg, hogy el ne mosolyodjék.</p>
<p>– A jó oláhfalusiak, folytatá kaczagva Apafi, a kik lepedővel
hordják a templomba a világot, s agyonverik a zsebórát.</p>
<p>– Ah, sokat ráfognak a szegényekre, mi nem való. Csak az eszük
járása furfangos.</p>
<p>– De az csak igaz, hogy a lajtorját keresztbe vitték át az
erdőn.</p>
<p>– Igen, mert a kapitány megtiltá nekik az erdőpusztítást,
ellenben kivetette rájok, hogy varjufejeket szedjenek, ők tehát
keresztbe vitték át az erdőn a hágcsót fészket szedni, s a mi fa
közbe esett, azt levágták előtte.</p>
<p>– Ezt jól kimagyaráztad, de az csak nem tagadható, hogy a hegyen
nem szántják végig a földjeiket, attól tartva, hogy mire a szélére
érnek, fölbillenik velök a föld.</p>
<p>– Ezt azért teszik, mert a föld széle kősziklás, nem fogja a
szántóvas.</p>
<p>– Hát még az, hogy követül azt küldik az országgyűlésre, a kire
a község ősi zekéje legjobban ráillik. Én fogadom, hogy már láttam
ezt a zekét, a mi ezen a követen <span class="pagenum"><a name=
"Page_83" id="Page_83">-83-</a></span> van, ezelőtt tizenkét
esztendővel a kolozsvári országgyűlésen, csakhogy akkor más ember
viselte.</p>
<p>– Azt tartják az atyafiak, válaszolt erre Apafiné, hogy úgy sem
sok szólója van ott a követnek, ott ülni pedig kényelmetlen oly
öltözetben, melyet nem ránk szabtak.</p>
<p>– Te mindennek tudod az okát, jer fejtsd meg azt, a mit ez a
székely megigértetett velem. Kettőt kért: az egyik az, hogy hadd
legyen Oláhfalu Kolozsvárhoz két mérföld.</p>
<p>– Oh a ravasz együgyűek! kiálta föl Apafiné. Hisz ezzel oda
czéloznak, hogy szabadalmuk levén deszkáikat két mérföldnyi
távolban árulni, Kolozsvártt is vásárt nyithassanak maguknak.</p>
<p>– Ez ugyan igaz, szólt meggyőződve Apafi; már most a másik
kérésük is gyanús előttem, ámbár ez nincs semmi vonatkozással
helységükre. Azt kívánták, hogy ezentúl legyen törvényben adva az,
hogy a kinek lova nincsen, járjon gyalog.</p>
<p>– Értem! mondá Apafiné rövid gondolkodás után. Újabb időkben a
postajárás falujokon visz keresztül, s e miatt sokszor követelnek
tőlük lovat a futárok. A jó emberek unják a terhet, s kellene nekik
törvény, mely a futárokat gyalog járni parancsolja.</p>
<p>Apafi haragosan dobbantott lábával.</p>
<p>– Lélekadta góbéja! velem ilyen tréfát űzni. No meglásd, mint
fogom visszatréfálni őket. Ideje lesz az urakat beereszteni.</p>
<p>– Még egy szóra Apafi, szólt Anna nyájasan, férje vállára fűzve
selyem karjait. Kucsuk basát is itt láttam a tisztelgők között,
hihetőleg bucsút venni van nálad.</p>
<p>Apafi megütközve kapta hátra fejét.</p>
<p>– Korántsem bucsúzni, hisz tudod, mi czélból állunk itt, hogy
Kolozsvárt bevegyük. Ez a munka Kucsuk basára néz.</p>
<p>– Mihály! szólt Apafiné a könyörgés reszketeg hangján,
összekulcsolt kezeit férje vállára téve. Te a törökkel <span class=
"pagenum"><a name="Page_84" id="Page_84">-84-</a></span> akarod
elfoglaltatni Kolozsvárt? Nem gondolsz arra, hogy a mely magyar
várat valaha török elfoglalt, azt önkényt vissza nem adta senkinek?
Nem gondolsz arra, hogy ez országod fővárosa, melynek falain belül
önnéped, honfitársaid, hitsorsosid laknak, kiket prédára vetsz az
ostromlók dühének? És akármik legyenek barátaid, pogányok ők és
idegenek, kiket nem szabad nemzeted szívébe markolni engedned. Nem
esett meg szíved, midőn megláttad Kolozsvár falait? Láthattad e
tornyokat, e házakat, a nélkül, hogy arra gondolj, hogy ez néped
lakhelye, hogy ezek Istened templomai, melyeknek az ostromlók
üszköt fognak vetni? nézhettél e bástyákra a nélkül, hogy meg ne
lásd rajtok az oda csoportosult anyákat, kik repeső csecsemőiket
tarták karjaikon, tudatva veled, hogy itt belül saját néped lakik,
ártatlan, becsületes nép! s te e nők, e gyermekek felkonczolt
holttestein át akarsz országod fővárosába lépni.</p>
<p>Apafi izzadó homlokkal kelt fel ülhelyéről, zavarodott arczán
önkénytelen megbánás nyomai látszottak.</p>
<p>– Nem akarok, Anna, nem akarok. Ne képzelj engem oly
szívtelennek; én, a ki egy asszony sirását sem bírtam soha
kiállani, nem hallgathatnám egy egész népét; de mit tehetek?
Szándékom volt az egész banderiumot összehívni, hogy a várost
körülvéve, az őrséget föladásra kényszerítsem, de hova tegyem
Kucsuk basát? ő ostromolni akarja a várost, s én nem találok okot
neki ellenmondani.</p>
<p>– Légy nyugton. Az Erdélyben levő török hadak parancsnokai
mindnyájan megkapták fermánjaikat, melyben az van nekik
parancsolva, miszerint minél elébb siessenek Érsekújvár alá a
fővezér seregéhez csatlakozni, e fermánt hihetőleg Kucsuk is
megkapta.</p>
<p>– Ezt nem tudtam. Azért sietteti hát az ostromot oly nagyon.</p>
<p>– Kegyelmed is fog ily parancsot kapni a divántól, hogy
Érsekújvár alá siessen. Azt mutatva, mintha már e <span class=
"pagenum"><a name="Page_85" id="Page_85">-85-</a></span> parancs
megérkezett volna, könnyű leend a basát szép szinnel és szóval
rávenni, hogy hagyja el Kolozsvárt.</p>
<p>– Megteendem Anna, megteendem. Szólt Apafi, föl s alá járva
sátorában. Azzal tartozom népemnek; inkább ide hagyom bástyáikat,
mint hogy tűzzel, vassal nyissak magamnak rajtok útat.</p>
<p>– Azt ismét nem kell tenned, szólt Apafiné okosan. Van út és mód
a vár birtokába jutni, a nélkül, hogy azt ostrommal bevennők.</p>
<p>Apafi megállt, kiváncsian tekinte feleségére, ki aztán közelebb
húzva őt magához, titkolózva sugá fülébe:</p>
<p>– Mielőtt Kolozsvár alá jöttetek, Káldit, több benszorult
híveinkkel együtt odautasítám, hogy a várőrséget iparkodjanak
számunkra megnyerni. Ma reggel tudósítottak kémeink: hogy a
gyalogság fraternisatiók, igéretek és a körülmények fenyegetése
által annyira meg van számunkra nyerve, hogy a legelső dobszóra,
melyet a falakon kívül meghall, kész a kapukat megnyitni s
seregestül hozzád átpártolni. A lovasság aztán magában nem állhat
ellent.</p>
<p>Apafi csodálkozva kiáltá el magát:</p>
<p>– Asszony! hisz te valóban fejedelemnek születtél!</p>
<p>Anna gyöngéden fogá meg férjét karjánál s trónjához vezetve,
abba leülteté.</p>
<p>– A kormánypálcza nem játékszer Apafi, monda komoly hangon a nő,
soha se feledd, hogy az utókor és a túlvilág itéletet mond a
fejedelemre; minden szava, minden tette a fejedelemnek milliók
üdve, vagy elpusztulása. Ugy gondold meg, a mit mondasz és
cselekszel. Most Isten veled, légy erős.</p>
<p>Apafiné magasztos arczczal csókolá meg a fejedelem homlokát; e
pillanatban Kelemen diák pergamenjére estek szemei.</p>
<p>– Micsoda haditerv ez? kérdé felfogva a pergament.</p>
<p>Apafi restelkedve akarta kivenni neje kezéből. Már késő volt.
Anna fölgöngyölgette azt, s meglátva a hizelgő családfát,
<span class="pagenum"><a name="Page_86" id=
"Page_86">-86-</a></span> megpiritó szemrehányással tekinte a
szemlesütő fejedelemre.</p>
<p>– Te készíttetted ezt? kérdé halkan.</p>
<p>– Épen nem! siete Apafi válaszolni; valami szemtelen poéta hozta
a nyakamra.</p>
<p>– Vesd a tűzbe, monda Apafiné nyugodtan.</p>
<p>– Úgyis azt akartam; egy pár aranynyal majd lerázom iróját a
nyakamról.</p>
<p>– Korbácsot neki, nem aranyat! szólt Anna haragosan, s rögtön
újra megszelidültek arczvonásai; mélyen tekinte férje szemeibe s
nyájasan monda:</p>
<p>– Légy erős; légy fejedelem! Pártfogás a hűnek, – bocsánat a
megtérőnek, – megvetés a hizelgőnek.</p>
<p>S azzal lehajolt, megcsókolva férje kezét, s mielőtt az
visszaadhatá neki a kézcsókot, eltűnt a sátorból.</p>
<p>Apafi hívatá rögtön a belépő Cserey által a várakozó urakat.</p>
<p>A bejövők arczairól világosan lehete olvasni azon gondolatot,
miszerint most a fejedelemtől minden jót lehet kérni és várni, mert
az előljáró családi jelenet boldogsága alig engedheti őt oly
helyzetbe jönni, melyben bárkitől valamit megtagadjon. Csupán Apafi
István volt eléggé józan észrevenni, hogy testvére arczán ezúttal
minő változás ment végbe. Igazi fejedelmi szilárdság, méltóság és
erély látszott rajta honolni.</p>
<p>– Híveink, szólt Apafi szilárd kemény hangon, nem várva, hogy
valaki megszólítsa. Tekintve kérelmeiteket, mikkel hozzánk
folyamodtatok, méltó és igazságos választétellel kívánunk
benneteket elbocsátani. Hódolataitokat illő méltánylattal fogadtuk
s reméljük, hogy a hűségben mind végig állhatatosak lenni meg nem
szüntök. Kegyelmednek Csáky László uram, ezennel megengedjük, hogy
haza mehessen, házi körének nyugalmát élvezni, fiát pedig saját
költségünkön neveltetni fogjuk a külföldön addig, míg
szolgálatunkra alkalmas leend.</p>
<p>Csáky László uram savanyú képpel köszönte meg a <span class=
"pagenum"><a name="Page_87" id="Page_87">-87-</a></span> kegyelmet,
mely neki megengedé, hogy eltávozzék, holott ő családostul az
udvarnál akart maradni.</p>
<p>Haller Gábort egészen átugrotta a fejedelem, mintha meg sem
látná, s azzal Naláczi és Daczó uraimékhoz fordult, kik iparkodtak
minden áron alázatosaknak látszani.</p>
<p>– Hívünk, Naláczi István, tekintve kegyelmednek körülünk tett
fáradozásait, ezennel kinevezzük kegyelmedet udvari
főkomornyikunknak. Kegyelmedet pedig, Daczó János uram, ugyancsak
csikszeredai hadnagynak.</p>
<p>A két úr oly képet csinált, mint szokott az, a ki nagyon nagy
jutalmat várt s igen keveset kapott. Mosolyog, pedig a méreg eszi
belül, szeretne nyugodt képet mutatni, és fülig vörösödik. Alig
bírták megköszönni a fejedelem kegyelmét, a nagy elfogódás
miatt.</p>
<p>Pók Márton uram e közben előre furakodott, nehogy a fejedelem
figyelmét kikerülje, egészen eltakarva alakjával a becsületes
Csereyt, ki szerényen húzta magát a többiek háta mögé.</p>
<p>– Miért húzza kegyelmed magát hátra? szólt felé intve Apafi. Pók
Márton azt vélve, hogy az intés őt illeti, még előbbre lépett. –
Kegyelmedhez intéztük szavunkat, Cserey uram, folytatá a fejedelem.
Vagy azt hiszi kegyelmed, hogy mi nem tudjuk magunknak megjegyezni
próbált híveinket? Kegyelmed hűsége és okossága ismeretes előttünk,
mire nézve jónak látjuk kegyelmedet ezennel fogarasi várunk
kapitányává kinevezni.</p>
<p>Pók Márton uram ijedtében a padlásra nézett, azt gondolta, hogy
az szakadt rá.</p>
<p>– Pók Márton uramat pedig, folytatá a fejedelem, megerősítjük
előbbeni hivatalában, ő ugyanazon vár porkolábja marad.</p>
<p>Pók Márton uram nagyot nyelt, Cserey pedig kifogásokat akart
tenni. A fejedelem kezével inte, hogy hallgasson.</p>
<p>Azzal Szász János uramra került a sor.</p>
<p>– Kegyelmed nagy bűnökkel vádoltatott előttünk, mik alól
fölmenteni sem kedvünk, sem hatalmunk nincsen; <span class=
"pagenum"><a name="Page_88" id="Page_88">-88-</a></span> mire nézve
kegyelmed őrizet alatt fog visszavitetni Nagy-Szebenbe, oda levén
utasítva, hogy ott tisztítsa ki magát, a hogy tudja.</p>
<p>Szász János uram csodálkozva tekintgetett szemre-főre, sehogysem
akarva érteni a dolgot.</p>
<p>– Kegyelmed pedig Zágoni Mózes uram, majd az illető kincstári
birák előtt adja be számadásait.</p>
<p>Zágoni jónak látta Szász Jánost vigasztalni, nehogy saját
megszomorodását észrevegyék.</p>
<p>Ekkor az oláhfalusi követre került a sor. Ideje is volt már,
mert a fejedelem kegyelemosztása alatt lassankint elmult minden
mosolygás az arczokról, miszerint épen csak a góbéra volt szükség,
hogy az ő rovására némileg ismét fölviduljon minden ember.</p>
<p>– Kegyelmeteknek a mit megigértem, szólt a fejedelem, alig bírva
uralkodni belső jókedvén, azt megengedem, ám legyen Oláhfaluhoz
Kolozsvár két mérföld, ha ez kegyelmeteknek könnyebbségére szolgál,
s járjon gyalog, a kinek lova nincsen, ha kegyelmetek úgy kivánják:
hanem azt a záradékot kötöm ki magamnak, hogy a deszkát ezentúl sem
árulhatják kegyelmetek Kolozsvárott, s a futároknak
kiszolgáltatandják a kívánt előfogatokat.</p>
<p>A székely vigyorogva csóvált egyet fején, megvakarva tarkóját s
azután felütötte szemeit a fejedelemre, mintha azt kérdezné, hogy
mint találhatta már ezt is ki?</p>
<p>A fejedelem nem állhatá meg, hogy a góbé zavarba hozott
ábrázatján el ne nevesse magát, mire a jelenlevők egyszerre
kitörtek alig fékezhetett kaczajukkal; a székely azonban, ki egész
addig zavarodottan mosolygott, a kaczajra egyszerre elkomolyodék,
fejét daczosan hátra vágta s vad tekintettel nézve szét az urakon,
félvállra veté zekéjét s pattogva hányta nekik oda a szót.</p>
<p>– Hallják uraimék! – fejedelemtől eltűröm, hogy tréfát űzzön
velem, de kegyelmetek kövessék meg magukat, hogy rovásomra ne
kaczagjanak.</p>
<p>A fejedelem inte, hogy csendesüljenek el s más tárgyra
<span class="pagenum"><a name="Page_89" id=
"Page_89">-89-</a></span> viendő a figyelmet, jelt adott Kelemen
diáknak, ki hosszú száraz lábaival, mikkel úgy lépegetett, mintha
mindig térdre akart volna esni, odalippent.</p>
<p>– Meghagytuk kincstárnokunknak, monda a fejedelem, hogy azon
munkáért, melyet kegyelmed átadott, magánpénztárunkból fizessen ki
kegyelmednek három márjást.</p>
<p>– Méltóztatott mondani? – hebegé megütközve a poéta.</p>
<p>– Jól hallotta kegyelmed. Három márjást mondtam. Ennyit megér a
papiros és a tinta, a mit kegyelmed rá vesztegetett, máskor
fordítsa idejét hasznosabb munkára.</p>
<p>Azzal inte a fejedelem az uraknak, hogy eloszolhatnak.</p>
<p>Azok nagy hajlongások közt elhagyák a sátort; egyedül Kucsuk
basa maradt hátra.</p>
<p>Ez egész jelenet alatt meglepetve csóválgatá fejét a basa,
mintha mindazt, mi történt, épen nem várta volna Apafitól. És midőn
egyedül maradt vele, észrevevé, miszerint Apafit nem kell többé
arra figyelmeztetni, hogy fejedelmi tekintélyét mások irányában
föntartsa.</p>
<p>Apafi nyájas képet mutatott, de nyájasságán meglátszott, hogy ez
fejedelmi leereszkedés.</p>
<p>– Sajnálkozva értettük meg, szólt a basához, miszerint
kegyelmedet, kinek vitézségét annyira tudtuk bámulni, barátságát
tisztelni, rövid időn el kell veszítenünk.</p>
<p>A basa meglepetve ütötte föl fejét.</p>
<p>– Hogy érti ezt nagyságod?</p>
<p>– Azon fermánok következtében, mik az erdélyi vezéreknek a
nagyvezér táborához gyülekezést parancsolnak, kegyelmedet, oh
fájdalom, csak rövid ideig fogjuk körünkben láthatni.</p>
<p>Kucsuk mérgesen harapott ajkaiba. «Hát ezt már honnan tudja?»
kérdé magában.</p>
<p>– Örömest marasztanók kegyelmedet, mert személye becsesebb
előttünk mindenkinél. De tudjuk, hogy a magas porta parancsai
haladéktalan engedelmeskedést követelnek. Mire nézve nehogy
kegyelmed a hozzánk való túlságos jó akarat miatt oly mulasztást
kövessen el, mely a <span class="pagenum"><a name="Page_90" id=
"Page_90">-90-</a></span> magas porta rossz kedvét vonhatná
kegyelmed fejére, úgy intézkedtünk Kolozsvár kézrekerítése felől,
hogy az minden ostrom nélkül, capitulatió útján történjék meg, s ez
által kegyelmed föl legyen oldva azon terhes állapot alól, hogy
seregeit e helyben időztetni kényszerítse. A mi a fejedelemségbeni
megerősítést illeti, azt majd Budán a nagyvezérrel elvégezzük,
magunk is föl levén rendelve Érsekujvár alá.</p>
<p>Kucsuk basa e beszéd alatt összefont karokkal, kemény
tekintettel bámult fel a fejedelemre. Midőn az beszédét végzé,
ugyanazon helyzetben maradt s ismét egy szót sem válaszolt.</p>
<p>Apafi nyugodtan folytatá hozzá intézett szavait: – Hogy pedig
bár csak kis részben is kifejezhessük azon háladatosságot, melylyel
kegyelmed személyének tartozunk, ime fogadja tőlünk ezen csekély
ajándékot, inkább tisztelet, mint jutalmazásképen.</p>
<p>S azzal levéve nyakából az ott függő pompás drágakövekkel
kirakott aranylánczot, azt a basa nyakába fűzte.</p>
<p>Kucsuk még folyvást elébbi helyzetében állt, szemeivel a
fejedelem arczát vizsgálva, s miután homlokán legmélyebben vonta a
ránczokat, egyszerre elmosolyodék s fejét előre rázogatva,
monda:</p>
<p>– Jól van Apafi, mind jól van ez. Hanem a mint látom, te az
eszedet a feleségednél szoktad tartani. Béke veled!</p>
<p>S azzal a basa nagy fejcsóválások közt eltávozott.</p>
<p>Apafi pedig könnyebbült szívvel sietett nejéhez.</p>
<p>Még Haller Gábor uram várt egy ideig az ajtóban, midőn egy
étekfogó kijött hozzá hírül adni, hogy a fejedelem ma családja
körében egyedül fog ebédelni.</p>
<p>Erre aztán ő is elsompolygott.</p>
<p class="center">* * *</p>
<p>Pár nap mulva dob- és zeneszóval tartá Apafi Mihály Kolozsvárra
bemenetelét. <span class="pagenum"><a name="Page_91" id=
"Page_91">-91-</a></span></p>
<h2>VIII. AZRAËLE.</h2>
<p>Ismét Magyarországon vagyunk, a Homolka hegyei közt. Egyikében
az ország azon részeinek, miket még senkinek sem jutott eszébe
megnépesíteni. Tíz mérföldnyi távolban nem találni egy falut; az
egész hegylánczolaton nem visz keresztül egy járható út! maguk a
gyalog-ösvények is rendesen elvesznek a hegyek kanyarodásai közt, –
vagy egy elhagyott szénégető tanyán végződve, melynek szenes,
kormos szérüjét sokáig nem tudja benőni a fű.</p>
<p>Már a szélei is laktalanok e vadonnak, az egymásra boltozó
tölgyek, bükkök alatt órákig eljárhat az ember a nélkül, hogy saját
léptein kívül egyebet hallana; egy szál fű, egy virág, egy bokor
nem nőhetett sehol; az irtatlan fák alatt csak a fakó haraszt
zörög, melyből csodálatos gombák tolják elé minden színű
kalapjaikat, csoportosan düledve ki a mohos fák tövei mellől.</p>
<p>Csak ott, hol a hegyekről lejövő folyam ketté szeli a völgyet,
tünik elő a zöldes pázsit; a buja fűben hevernek a félelmetlen
dámvadak; a vadméhe köpűt ásott a vízre hajló fa odvában s dongva
röpkedi körül a havasi virágokat, mik a víz fölött inganak.</p>
<p>E folyam a Rima vize.</p>
<p>Messze, vigasztalan távolban látszanak még magasabb hegyek,
mikről a fehér folyam alázuhogni látszik; a reggeli köd növeli a
bűvös messzeséget, s ha az ember legvégső pontját elérte a
távolnak, még iszonyúbb távol s még kietlenebb hegyek látszanak
előtte, fölötte; – mintha lépcsők akarnának lenni az égbe: oly
magasak, oly szakadatlanok.</p>
<p>A Rima mindenütt rovátkokat húz ez ősvilági bérczek között, ő az
egyedüli lény, a ki elég vakmerő utat törni magának e vad sziklák
tömkelege körül. Néhol harsogó robajjal rohan alá a gránitsziklák
fokairól, fehér köddé törve, mire aláért, melynek csöppjeiben
örökszivárványt <span class="pagenum"><a name="Page_92" id=
"Page_92">-92-</a></span> képez a napsugár, mintegy tündérhidat
egyik bársonyparttól a másikig. A zuhatag közepéből mohos szikla
áll ki, azt kétfelé választva, s a mohos szikláról virágos vad
bokrok hajolnak alá a szédítő tomboló örvénybe, örök reszketésben
tartva az ágaikat hintáló zuhatagtól. Alább szűk bazalt-sziklák
közé szorul a szilaj folyam, lassú csörgedezéséből melancholicus
zenét sokszoroz a kettős viszhang, átlátszó kristálya feketének
látszik medre köveitől, melyben fürge rózsaszín pisztrángok s fehér
vízi kigyók uszkálnak ezüst szalagokként; innen kiszabadulva ismét
omlik szikláról sziklára, haragosan korbácsolva a medre közepén
fekvő óriási sziklaköböt, melyet egykor megáradtan mérföldnyi
távolból hengergetett le idáig s a legközelebbi hóolvadás vagy
felhőszakadás után ismét ezer ölnyire hengerítend alább a
sziklákkal eltorlaszolt völgybe.</p>
<p>Mindig följebb, följebb megyünk. A tölgy- és bükkerdő elmarad,
következnek a fenyvesek. A láthatár mindig távolabbnak látszik, az
átlátszó köd, mely eddig a magasságot födé, most már a mélységet
lepi el. A kis zöldes völgyfoltocskák alig látszanak meg a levegő
opálszinén keresztül s az egy sötét folttá mosódott erdős hegyeknek
csak a szélei kivehetők, aranynyal vagy lilaszínnel rajzolva a kelő
napsugártól.</p>
<p>És előttünk mindig magasabb, magasabb hegyek emelkednek elő. Az
ember ingerelve érzi magát ez újabb óriásokra is fölhágni,
megtudandó, ha lesz-e hát ezeknek vége? Már a folyam is elhagyott
bennünket, mélyen alattunk látszik egy sötétkék kerekded tavacska,
mindenütt meredek szikláktól övezve, melynek tükrében fehér hattyúk
fürödnek a vízbe hajló fenyők árnya alatt. E tó közepében bukik föl
a Rima forrása, öles magasságra vetve föl bugyogó kristályát, örök
hullámzásban tartva a tavacskát, mintha valami szellem az egész
tavat föl akarná emelni fejével.</p>
<p>Még egy hegyláncz mered föl szemeink előtt, mindenütt benőve
sötét fenyvesektől, csak a gerinczeinek nem jutott <span class=
"pagenum"><a name="Page_93" id="Page_93">-93-</a></span> már
növény, azokat hosszában egymásra hányt sziklák födik, mikről semmi
zöld sem látszik alá.</p>
<p>Ide is följutva, a legmagasabb pontot véljük elérhetni, midőn
egyszerre a sötét fenyvesek fölött egy fehér óriás emelkedik elé, s
a kifáradt hegyjáró szemei előtt messze és magasan, az ezüst
havasok ragyogó csúcsai rémledeznek föl, magas fehér guláikkal
képviselve a lehetlenséget.</p>
<p>Itt állapodjunk meg. A hegygerinczeken végig, kivált a távolban,
némi ösvény kanyargása látszik, mely el-elvész a fenyőerdők között
s más irányban ismét előtünik, arra mutatva, hogy e vadon közepett
valakinek laknia kell, a mi annál meglepőbb, minthogy egész e
helyig laktalannak mutatkozik a vadon, s túl rajta a még
látogatatlanabb havasok fénylenek.</p>
<p>A hegycsúcsról száz meg száz hegy és völgy látszik meg,
egymáshoz mindenben hasonlatosak: a szem elfárad rajtok végig
tekinteni s a míg a nap sugarai rézsút feküsznek a tájon, arany
ködfátyolt szőve a vidékre, alig lehet egyes tárgyakat kivenni a
nagyszerűsége által nyomasztó panorámából.</p>
<p>Lassankint azonban egy tágas sziklaöböl kezdi a figyelmet magára
vonni, a bérczek kékesen szürkék, melyek minden oldalról reá omolni
látszanak, s e torkolat közepén egy roppant sziklabálvány mered
elő, különválva mindeniktől, mintha az égből szakadt volna ide.</p>
<p>A futólagos pillanat elcsúszik a sziklatömeg fölött, de
figyelmesebb vizsgáló előtt egy keskeny fa-híd tünik szembe, mely
hosszú fenyőlábakra verve, e bérczcsutakot a legközelebb álló
meredek falak egyikével látszik összekötni.</p>
<p>S lassankint azt is észreveszszük, hogy e bérczemelvényt nem a
természet alkotá ily magasnak; hanem azon egymásra hordott
hasonszínű sziklák, mik köröskörül falakat képezve, a bérczet
mintegy folytatni látszanak, emberi kéz művei, a köröskörül emelt
tömör sziklabástya csaknem olyan magas, mint a talapjául szolgáló
bércz maga. S miután <span class="pagenum"><a name="Page_94" id=
"Page_94">-94-</a></span> a fal mindenütt a szikla meredek széleig
van kiépítve, úgy látszik, mintha egyenesen abból nőtt volna ki, s
a szikláról a falakra kapaszkodó növények indái csak arra valók
volnának, hogy azt összekapcsolják vele.</p>
<p>1664-ben ezen helyről alátekintve, a kopár bástyákon belül
tündérien tarka épületeket láthatott a szem. Corsar bég lakott a
várban, a környék rémura, s parancsára rózsasövények nőttek a
bástyákon, a várudvart egész ligete a narancs- és granát-almafáknak
körzé; azon pompás épületeket, miket a keleti pompa a mulandó
gyönyör számára épít, lehete látni mindenütt. A kerek, tágas
rotondák, gömbölyű kúptetőikkel, mik kívülről égszín kékre voltak
zománczolva, hogy a nap tündökölt rajtok, a bástyák tarkára festett
tornyai, a mauresque faragványokkal terhelt erkélyek, porczellán
virágcserepeikkel; – a karcsú, hófehér minarék, mikre fölfutottak a
tölcséres virágok indái; a rostélyos kioszkok vékony, aranyzott
oszlopaikkal; mindez oly könnyű anyagokból volt építve, mint egy
papirosvár: csupa aranyozott fa és festett üveg, vagy zománczos
cserép és tarka szőnyegek. A hegyes rézfödeleken libegtek lobogtak
a tarka zászlók, s hegyében ragyogott az arany félhold; minden
kioszk hegyén, minden rondellán, minarén félholdak és lobogók. Egy
repülni készülő tündértanya.</p>
<p>De a bástyák, melyek e töredékeny tündértanyát köríték,
megvíhatlanok voltak.</p>
<p>Köröskörül hozzájárulhatlan meredek, hová ha egyszer bevette
magát az üldözött, százannyi üldöző ellen megvédheté magát.</p>
<p>A comparadzsik éjjel-nappal füstölgő kanóczczal jártak a hosszú
ágyúk előtt, miket Corsar bég ott öntetett, mert ágyúk számára út
nem volt a környékben. Kettő ezek közől a hidnak volt szegezve, azt
a megtámadás perczében az első lövéssel összetörendő.</p>
<p>Corsar bég e helyről kalandozott szét az országban; rabolva,
leölve, a kit védtelenül lepett, s ha üldöző hadseregre
<span class="pagenum"><a name="Page_95" id=
"Page_95">-95-</a></span> talált, hirtelen megfordítá spáhijait és
beduinjait, s míg a hegyutakon öszvérekre rakott zsákmányával
várába menekült, addig a lesbeállított timarioták az üldözők elől
bevagdalák az utakat s kövekkel verték agyon, a ki a völgyek közé
merészkedett utánok eredni; néha pedig egészen vára alá engedte
jönni az üldözőket, s míg azok nagy fáradsággal odaczepelt
félfontos ágyúikkal lövöldöztek sziklafalaira, s azt hivék, hogy
majd kiéheztetik: megtette azt a tréfát, hogy valahol, tán egy
földalatti úton, kiszökve várából, egyszer csak a hátuk mögött
kezdett el rabolni és gyujtogatni. Minden kisérlet hasztalan volt
őt utolérni, meglepni vagy körülfogni. A közellevő falvak lakosai
kezdtek távolabb vidékekre vándorolni félelmetes szomszédsága
elől.</p>
<p>A szentgothardi csata után, melyet tizenkétezer halottal
elvesztett a török vezér a magyar és osztrák seregek ellenében,
húsz évi béke lőn kötve a porta, az erdélyi fejedelemség és az
osztrák császár között, mely a törököt meghagyta mindazon várak
birtokában, melyeket elfoglalt vagy épített Magyarországon. E várak
vezérei azután maguk kezére folytatták a háborút, raboltak,
gyujtogattak, a merre lehetett. A szultán mindegyiket nem vonhatva
személyesen felelősségre, mit tehetett egyebet, mint hogy
fölhatalmazza a panaszttevőket, miszerint a hol tudják fogják el a
béke megszegőit, s a mit akarnak, azt tegyék velök.</p>
<p>Ilyenkor tehát öt-hat vármegye, vagy egynéhány főúr, néha egyes
falvak népe egyesült, maga rovására a magán ellenséggel háborút
viselni. Az országnak nem volt rá gondja, de nem is lehetett. A
római császár figyelmét a spanyol örökösödési had, a szultánét a
velenczések ellen viselt háború vonta félre, az egymásnak jutott
apróbb ellenségek birkóztak egymással, a hogy tudtak.</p>
<p class="center">* * *</p>
<p><span class="pagenum"><a name="Page_96" id=
"Page_96">-96-</a></span></p>
<p>Egy rekkenő nyári alkony óráiban, midőn a sziklák közt
megszorult nap melege elfojtja a levegőt, hogy a hang is alig
hallik, két alakot látunk ellenkező irányból ugyanazon pont felé
sietni: az egyik egy magyarosan öltözött férfi, alacsony homlokkal,
kancsal és éles szemekkel, miknek keresztbenézése egyenesen arra
látszik teremtve lenni, hogy a kire néz, azt zavarba hozza. A másik
egy vén török nő, álla bibircsóiból kondor serték nőttek elő,
hosszú, csíkos dolmányának ujjai loncsosan csüngnek alá,
turbánjának szurtossága nevezetes, mintha hétről-hétre benne
hálna.</p>
<p>A közös találkozási pont, melyhez mindkét alak óvatosan
széttekintgetve közelít, egy bokroktól fedett barlang, melynek
odvából a várra lelátni.</p>
<p>A két alak egyetértve surran be a barlangba, melynek sötétéből
ők láthatják a várat, de a várból őket senki.</p>
<p>A vén asszony undok mosolygással sug valamit a férfi fülébe.</p>
<p>– Bizonyos vagy erről, banya? kérdi tőle vizsga tekintettel a
kancsal.</p>
<p>– Annyira bizonyos vagyok, hogy felét az igért díjnak előre föl
merném venni.</p>
<p>– Azt elhiszem; szólt bántó kaczajjal a férfi, de én meg nem
merném előre odaadni, hanem majd csak szokás szerint apródonkint,
minden szóért külön.</p>
<p>– No hát kérdezz? sürgeté mohón az asszony.</p>
<p>– Tehát mikor jön meg a bég? Ez a kérdés öt arany.</p>
<p>– Ez a felelet tíz arany. Az árát én szabom meg.</p>
<p>– Nesze pénzed, válaszolj.</p>
<p>A nő megszámlálta az aranyakat s kebelébe dugva, válaszolt:</p>
<p>– A bég ma este jő haza.</p>
<p>– Melyik földalatti út bejárásán?</p>
<p>– Ez a kérdés száz arany.</p>
<p>– Fogjad, de ne számláld, hanem felelj. <span class=
"pagenum"><a name="Page_97" id="Page_97">-97-</a></span></p>
<p>A nő elvevé a pénzt s a hátuk mögött tátongó üregre mutatva,
szólt:</p>
<p>– Benne vagyunk.</p>
<p>A férfi meglepetve tekinte szét s azzal erszényét, melyből a
nőnek koronkint pénzt adott, megcsörtetve mondá:</p>
<p>– Ez mind tiéd, ha tervünk sikerül. Ha elárulsz bennünket, akkor
ez a tőr lesz a tied, mert én életben maradok s föltalállak a
pokolban is.</p>
<p>A vén asszony vigyorgott.</p>
<p>– Ne fenyegess. Meg tudnám én tenni, hogy az a pénz, a mit itt
csörgetsz, még e perczben az enyim lenne, s te örömödben, mint egy
bolond, úgy csókolnál össze-vissza. Egy levél van nálam, melyet ha
urad olvasna, tetőtől talpig megaranyoztatna érte.</p>
<p>– Kitől jő?</p>
<p>– Oh ez drága kérdés! Ha tudni akarod, nem marad útravaló
pénzed.</p>
<p>– Mondd, kitől van? Zsákban macskát nem veszünk.</p>
<p>– Úgy hát áldjon Isten. – A miért megfizettél, azt tudod; –
szólt az asszony s távozni készült.</p>
<p>– Megállj! A leveled add, vagy megöllek.</p>
<p>– Dehogy ölsz. Egyet kiáltok s véged van.</p>
<p>– Hol a levél?</p>
<p>– Tán bolond vagyok, hogy megmondjam, nálam nincsen, ne is
keresd.</p>
<p>A férfi boszúsan veté oda az asszonynak az egész erszényt, mire
az a barlangnyíláshoz tipegve, mankós botját, mit oda támasztott,
előhozá s lecsavarva róla a felső részt, a bot üregéből egy
összegöngyölt selyemtekercset vont elő, melyet a férfi szétterítve,
a mint elolvasott, arcza repesni kezdett öröm, hihetlenség és
meglepetés miatt.</p>
<p>– Ha ez mind így leend, úgy, a mit eddig kaptál, csak felpénz
ahoz képest, a mit ezután kapni fogsz.</p>
<p>– Mondtam úgy-e? szólt bizalmas vigyorgással a némber, hogy
bátran kifizetheted előre az alkudíj felét. <span class=
"pagenum"><a name="Page_98" id="Page_98">-98-</a></span></p>
<p>– Most csak arra vigyázz, hogy észre ne vegyenek valamit.</p>
<p>– Csitt. Kerülj a víz felé, a szokott úton ma portyások fognak
járni.</p>
<p>Ezt mondva a két alak a barlangból hirtelen kisuhant s
jobbra-balra az erdők sűrűjében eltünt.</p>
<p class="center">* * *</p>
<p>Most el szemeink elől zord külvilág! nyomasztó hegypanoráma,
kietlen láthatár!</p>
<p>Tünjetek fel előttünk tündéri teremek! Az álmodott paradicsom
földi másolatai! Engedjetek egy pillantást vetnünk a titkos
gyönyörök, az elfojtott csókok, a forró sohajok szentek szentébe; a
hol nem lakik senki, a hol nem él semmi, csak a szerelem, s a mi a
szerelemre emlékeztet.</p>
<p>Egy tágas pompás termet látunk magunk előtt, melynek ragyogványa
a mint egyszerre megrohanja a lelket, egy új, egy szebb világba
képzeli az magát átragadva, míg a tárgyról-tárgyra repkedő gondolat
elfárad átérezni mind azt a szépet, azt az élvadót, a mit a
gyönyörvadászat phantasiája fölkeresve, egy édes költői halmazba
összegyűjtött.</p>
<p>A gömbölyű terem falai tükrökkel vannak bevonva, miknek örök
sugárverése oly különös világítást ad a tárgyaknak, nem engedve,
hogy azoknak árnyékuk legyen valahol. A boltozat égszínkék
harangját sötétvörös karcsú porphyroszlopok emelik, miket félig
takarva tartanak a keleti virágok bozótjai, széles rózsás
porczellán vedrekben összecsoportozva s a padlatra hullatva
bársonyvirágaik aranyló himporát. És e padlat selyemszőnyegekkel
van bevonva, itt-ott mutatva csak ki márványa mosaik-kirakatát. A
terem közepén rózsaszín márványmedenczében kristálytiszta víz áll,
melynek közepéből magasra szökell föl a szivárványló vízsugár,
gyöngycseppekben hullva vissza. E szökőkút vizét rejtett csövek
vezetik föl a várba a titkos úton keresztül. A falak mellett
köröskörül metszett bársony <span class="pagenum"><a name="Page_99"
id="Page_99">-99-</a></span> kerevetek nyúlnak, hengerded virágos
kashmir-párnákkal. És mindenütt, mindenütt tündérek, ifjú nevető
leányok, a szőnyegeken tánczolva, a kereveteken hentergőzve, a
szökőkút vizében locsolódva.</p>
<p>Egy odaliszk csengetyűs dobját verve feje fölött, merész
szökelléssel tánczolt a többiek között, kik kezeiket összefogva
varázsgyűrűzetként keringnek körüle; három nubiai eunuch énekes
melancholicus szerelmes danákat zeng a tánczhoz egyszerű
hangszereivel.</p>
<p>A tündér alakok fátyola leng jobbra-balra, fölfedezve arczaikat,
miknek ifjú bájait most nem érheti férfi tekintete, lábaik
dobbanása alig hallik a puha szőnyegen, mintha repülnének. A vékony
mousselin rosszul rejti termetök bájait, s a turbánok alól
kiszabadult hajfodrok mint szelid kigyók omlanak a hófehér
vállakra.</p>
<p>A szökőkút vizében fekete rabnő játszik az arany halakkal, meg
akarva őket fogni, s nagyokat kaczagva, ha e virgoncz állatocskák
kisikamlanak kezei közől; oly sajátságos alak: fehér himzett
köntöse arany ővvel átszorítva, a mint a rózsaszín márványon ül,
ébenfekete keble halmai s gömbölyű karjai a naptól fénylenek,
fekete arczán átviláglik az ifjúság pírja, korallajkai átragyogva a
jókedv melegétől, a legtisztább két sor gyöngyfogat engedik
láttatni, a mint gyermekes jókedvvel nevet együgyű játékának.</p>
<p>Az ovál terem végében néhány lépcsőnyi emelvényen áll egy bíbor
ottomán, a mennyezetet képező rózsaszín damaszt-függönyök
karvastagságú jazminfákra vannak felbogozva nehéz arany
bojtjaikkal; a jazmin ezüst virágain keleti lepék libegnek,
ultramarin kék szárnyaikkal; – a zófa fejénél aranyvesszős
kalitkában két kis «elválhatlan» papagály sipog, smaragd tolla,
carmin feje, mindig csókolgatják egymást.</p>
<p>A bíbor ottomán felett hever Corsar bég kedvencz hölgye,
Azraële.</p>
<p>Hófehér könyöke alatt, melyről a kaftán bő csipkeujja
<span class="pagenum"><a name="Page_100" id=
"Page_100">-100-</a></span> alátüremlett, egy eleven párducz
fekszik, mint egy tarka könyökvánkos, sima talpát nyalogatva, s a
fejére omló jáspis-feketeségü hajfürtökkel játszva, mint kis
macskakölyök.</p>
<p>A hölgy jól választá társát, maga is oly karcsu, mint az, tagjai
oly simulók, oly hullámzók, mint azé, karcsu dereka úgy hajlik, s
bágyadt szemeiben annyi eltitkolt vad láng ég, mint e szelidített
fenevadéban.</p>
<p>A hölgy hosszan elnyúlva fekvék hanyatt a divánon, az illatos
nargyleh borostyánköves szopója illetlen volt kezében, a füszeres
sherbeth ott párolgott aranyozott csészéjében az elefántcsont
asztalkán, melyen széles japáni tálczára halmozott meleg égalji
növények kinálkoztak izletes külsejükkel, aranybibircsós dinnyék,
ananászok, piros pálmaszilvák, szagos fürtű szőlők, egy ezüst
tányérkán hófehér lépesméz teli sejtje, melyet ákászvirágok idején
gyűjtöttek a méhek.</p>
<p>Azraëlének egy pillantása sem érinti e zamatos csemegéket. Midőn
olykor fölveti bágyadt szemeit, miket a hosszú selyempillák félig
elfedeznek, szinte megdöbben az ember; – ily égető szemsugár alig
születhetik másutt, mint a délőv napja alatt, melynek nyara is
olyan hő, olyan sovár, olyan szomjú, mint hölgyeinek szemei.</p>
<p>Örök vágy ég e szemekben. Mondhatlan, kielégíthetlen, melyet a
gyönyör csak növel. Ha a világot adnád neki, egy másik világot
követelne. Ha minden érzéke eltelt a kéj-, az élvezettől, a szív
mégis üres maradt s elérhetetlenek után eped. Ha szerettetik
gyülöl; ha gyülöltetik, szeret, ha meghalsz érte, kikaczag; ha
megölöd, imád.</p>
<p>Tojásdad arcza olyan halovány, mintha e gyujtó szemsugarak
minden rózsát leégettek volna róla, s ha olykor lehunyja azokat s
keble titkos gondolatok hevétől sebesebben dobog, ismét úgy
kigyullad az, hogy szinte a vér lobogását látni rajta.</p>
<p>S mint remegnek ezen ajkak! magában van, senkivel sem beszél.
Körüle tánczolnak, énekelnek a háremhölgyek, <span class=
"pagenum"><a name="Page_101" id="Page_101">-101-</a></span> fekete
rabgyermek térdel előtte, ezüst tükröt tartva elé, félmeztelen
rableányok hintenek rá rózsalevél-esőt, s legyezgetik
pávatoll-legyezővel.</p>
<p>Azraële nem látja, nem hallja őket. A tükörbe nézve beszél
önmagával, mintha olvasni akarná tulajdon arczáról saját
indulatait; ajka reszket, mosolyg, daczol, szeme csábít, eped,
könnyez, vagy eltaszítóan villámlik, egy pillanatban a hetedik égig
emel, a másikban a földre sujt. Most egyszerre valami gondolata
támadt, valami dæmoni eszme: felső ajakát felvonva, összeszorított
fogai látszanak, összevont szemöldei reszkető barázdát vonnak fehér
homlokára, a szemek csillaga alá mélyed, fölül a szemfehérét
láttatva, az ajkszeglettől felvonuló szépségvonalak meggörbülnek,
dæmoni, furiai kifejezést adva a gyönyörű arcznak, s a göndör
fürtök, mint tekergő kigyók omlanak kétfelől alá. A reszkető ujjak
öntudatlanul görcsösen markolnak a párducz sima nyakába; a bántott
fenevad felordít.</p>
<p>A hölgy visszaretten önarczától, s a szerecsen fiút tükröstől
együtt eltaszítva, csillagos fátyolába burkolózik, s vad
tekintettel fekszik karjaira, féloldalra dülve s kisded lábacskáit
piros papucsaival maga alá kapva, hajlékony testével a párducz
nyakára dül, s oly fenyegetőleg néz mindenkire, hogy tekintete
előtt összerezzen, a kire esik, még a vadállat is.</p>
<p>De egy pillanatig sem marad nyugton. A kínzó unalom minden
perczben változtatni készti helyzetét. Most hanyatt fordul s
karjait feje fölé emelve, fejét hátrafeszíti; minden tagja
hullámzik, mint a kigyóé, s szemeiben elfojtott vágyak könyei
ragyognak.</p>
<p>Senki sem meri tőle kérdezni, mit kiván; Azraële szeszélyes,
meglehet, hogy megtetszenék neki a kérdező s azt kivánná tőle, hogy
szemei láttára ugorjék le Corsarvár legmagasabb bástyájáról.
Azraëlenek nem üdvös kedvét keresni.</p>
<p>Im azonban egy aranyrostélyos mellékajtó nyílik s <span class=
"pagenum"><a name="Page_102" id="Page_102">-102-</a></span> Azraële
szemeiben könnyű örömsugár kezd derülni, a mint a belépőt
meglátja.</p>
<p>Azon bibircsós állú vénasszony ez, kivel a barlang előtt
találkozánk.</p>
<p>Rút, fertelmes arczú duéna; a török nő korán vénül; tíz év előtt
Babaye első kedvencz háremhölgye volt Corsar bégnek, most első
kedvencz rabszolganője Azraëlének.</p>
<p>A nő mosolyogva ül le Azraële lábaihoz. Neki egyedül van
kiváltsága Azraële előtt leülni.</p>
<p>– Unjuk magunkat? kérdezi a nő bizodalmas sipogással a szép
odaliszktől, vigyorgó szájában megfeketültek a fogak a czukorevés s
betelrágás miatt. Nincs kedvünk semmihez, úgy-e? Nem tánczoltak még
a bayadérek égő gyertyák körül? vagy az sem szép többé? Persia
selyemszövetei kopottak már s színtelenek? nincs íze többé a lépes
méznek, nincs zamatja az ananásznak? Ceylon gyöngyei elveszték
ragyogásukat? Boszantanak az olasz eunuch danái? S még a tükör sem
mutat többé semmi szépet? Miért oly haragos, miért oly kedvetlen a
napok napja? Mi szükség felhőnek vonulni Damanhour egére? Mondjak
regét az alabástrom homlok földerítésére? elmondjam a fogoly
oroszlán meséjét, melyet Medzsnun, a halhatatlan költő megirt?</p>
<p>Azraële lankadt szempillái lecsukásával igenlé e kérdést.</p>
<p>– Elfogták az oroszlánt Biledulgherid pálmaerdeiben. Gazdag,
hatalmas dey vette őt meg ezer aranyon. A dey hatalmas ember volt,
parancsára arany kalitka épült az oroszlán számára, egész pálmafák
fértek el benne, s a kalitka boltozata lazúrkővel volt kirakva,
messze hegyekről vezettek bele élő szökőkutat, s biborszőnyeggel
volt padlata bevonva. Az oroszlán bús volt és szomorú. Egész nap
mogorván feküdt, csak mikor leszállott a nap, kelt föl, haragos
ordítással rázva kalitkája ajtaját, s ijesztve az éjszaka csendjét.
A dey kérdé az oroszlántól; mid hiányzik, szép állatom? Aranyból
van házad, velem egy ételből eszel s kristályforrás az italod! mi
kell még több? ambraillatban <span class="pagenum"><a name=
"Page_103" id="Page_103">-103-</a></span> akarsz-e fürödni? s
kedvencz rabnőim szívei kellenek-e csemegéül? Az oroszlán ordítva
szólt: A kalitka, ha aranyból van is, szoros; e pálmafák nem Núbia
ligetei, a medencze itt nem Berzendár puszta forrása. Nem kell
nekem füszereid illata, sem rabnőid vonagló szívei; add vissza
nekem a pusztát, szabad szeleivel, majd megtalálom én ottan jó
kedvemet.</p>
<p>Babaye elhallgatott. Az odaliszk reszketeg sóhajjal csüggeszté
le fejét lihegő keblére, s a mint a duéna megszünt beszélni, inte
neki, hogy mondjon más regét.</p>
<p>– Akarod hallani a regét a tündérről és a halandó leányról? –
«Egyszer a szivárvány tündére meglátott egy szép leányt s szép
szavakkal elcsábítva, azon a hétszínű hidon fölvitte magával a
harmadik égbe. Minden szebb ott, mint a földön; a virág hervatag
gyémánt, a szellő susogása zengő dal, a paloták oszlopai kristály
és drágakő, s minden érzék háromszorta többet érez, mint itt alant.
A tündér tenyerén hordta a leányt, a tündérek forróan tudnak
szeretni, s a leány mégis bús volt, unta magát ott az égben, s ha a
tündér olykor eltávozott fölszívni a tengerekből az ég számára a
vizet, látta, hogy a leány epedezve néz alá a felhős földre, a
szivárványról kihajolva. Mid hiányzik? kérdé a leánytól, miért vagy
bús, miért nézesz úgy a földre? Szólj, mi kell? parancsolj és
elhozom. Csillagok esnek az égről, szólt a leány, azok hullanak a
földre, szeretném hajamba gyöngyfüzérnek. A tündér ment s elhozá a
csillagokat. A leány újra búsan nézett a földre. A tündér kérdé: mi
bánt? mi van még a földön, a mit szíved megkivánhat? A leány
felelt: karcsu leányok ott alant, nevetve tekintgetnek föl reám.
Miért boldogabbak ők, mint én? szeretnék fejeikkel laptázni.»</p>
<p>A tündér elhozta a leányok fejeit laptának.</p>
<p>Azraële összevont szemölddel tekinte a nőre s félig
fölemelkedve, kis malachitmarkolatú tőrét keresgélé aranyos öve
mellett.</p>
<p>– «A leány ismét búsan tekinte alá a földre, folytatá
<span class="pagenum"><a name="Page_104" id=
"Page_104">-104-</a></span> mosolyogva Babaye. Mi van még ott? mit
találsz még, a mit kivánsz? kiáltá kétségbeesve a tündér. Deli
ifjak járnak ottan, válaszolt reá a leány, mindegyik oly kedves,
oly szép. Te tündér vagy, de csak magad vagy az égben. Te nem
adhatsz új szerelmet. Bocsáss engem a földre.»</p>
<p>Azraële égő arczczal ugrott föl ottománjáról, s megragadta a nő
vállát. Keble zihált, égő arczán fenyegető pir lobogott. Hófehér
karjaiban vonaglani látszottak az idegek.</p>
<p>Babaye vigyorogva néze föl rá.</p>
<p>– Jer fürdőszobádba, monda a fölindult odaliszknak. Az
achatmedenczében párolog az ambra és nárdus, míg ott magánosan
leendsz, majd én mulattatni foglak. Tudok sokkal szebb regéket,
mikben gyönyörödet leled.</p>
<p>Azraële reszketve vonta nyaka körül fátyolát s ideges
izgatottsággal inte a rabnőknek, hogy távozzanak el. Azok ijedelmes
gyorsasággal futottak szét a mellékajtókon. Félelmük oka nemsokára
kitünt, mert a mint Azraële eltávozott, az ott maradt párducz,
megszabadulva úrnője igéző közellététől, egyszerre fölemelkedék,
nagyot nyujtózott s kiöltve piros nyelvét s szétmeresztve éles
körmeit, fenyegető ordítással hajtá le fejét, s azzal egy hosszú
szökéssel a terem közepére ugrott, s üvöltve szilajon szökelt
kétszer háromszor köröskörül a terem falai mellett, minden ajtó
mellett beszaglászva, melyen belől az eltünt rabnőket érzé,
vérszomjú dühvel kaparva azoknak küszöbét, s boszúsan nyifogva,
hogy be nem törhetett rajtok; azután a medenczének állt, két első
lábát föltevé rá, hosszú piros nyelvével sokáig ivott a
kristálytiszta vízből, azzal lehengeredett a puha szőnyegekre s
hosszú csíkos farkát két első lába közé véve játszott, mint egy
macska. Akkor ismét fölkelt, ravasz, alattomos szemmel
széttekintett, s meglátva egy nagy fehér kakadút rézkalitkájában, a
földön elnyúlt hassal közelített felé, s ott egy ideig lehúzott
fővel leskelődve, egyszerre kétöles ugrással neki ugrott, s
körmeivel megkapta a kalitka pálczáit. A fölriadt kakadú vijjongva
csapkodott görbe orrával megtámadója felé, a párducz azonban
<span class="pagenum"><a name="Page_105" id=
"Page_105">-105-</a></span> sem feldönteni, sem szétbontani nem
tudva a padozathoz szegzett kalitkát, mérges ordítással ugrálta azt
keresztül s aztán leült elébe, farkával verve kétfelől a földet, s
nyugtalan ásításokkal mutatá a fenyegetett állatnak ellenséges
vérszomját; míg az szárnyrepesve ordított, füttyöngetett s orrával
verte a kalitka pálczáit.</p>
<p class="center">* * *</p>
<p>A mély úton, mely kacskaringós tekergéssel vonul a völgyeken
keresztül Corsarvár felé, lovas csapat ügetése hallik.</p>
<p>Robogásuk hangja előtör az erdőből, mielőtt alakjaikat
kivehetnők. Nemsokára fölérnek a hegytetőre, hol az út a
hegygerinczre kapaszkodva föl, azon fut végig. Corsar bég maga jő
rablócsapatjával.</p>
<p>Előcsapatul a zsákmánynyal megrakott öszvérek jőnek, a
fölhalmozott zsákokból kirablott templomok kincsei villognak elő,
leghátul a gyalog timarioták maradtak. Középett jön maga a bég,
tarkán rendezett lovagjaival, kik közt a török lovasság minden
osztályából találni: selyembe öltözött spahik, hosszú dárdáikkal,
mezetlen karú bashkirok puzdrával, kézívvel; beduinok hófehér
lepleikben, hosszú rézkarikás puskáikkal.</p>
<p>Maga a bég egy élte javában levő férfi, barna, csaknem fekete
arczszínéből alig tünik ki a ritka szakáll és bajusz, ajkai és
szemei dagadtnak látszanak, arczának kiülő csontjai, széles álla
merész, kegyetlen tekintetet adnak neki, melylyel széles vállai, s
túlizmos termete összhangzásban látszik lenni. Öltözéke
izléstelenül van túlterhelve ékszerekkel, turbánja gyöngyökkel
körülfűzve, füleiben nagy arany karikák, válldolmánjára
drágakövekből vannak virágok himezve, s paripáján a patkóktól a
kengyelig minden vert arany. Gömbölyű paizsa a legfénylőbb ezüst, s
buzogányának feje egyetlen darab carniol.</p>
<p>Csapatja hallgatva jár nyomába. Egynek-egynek háta mögé félig
alélt keresztyén hölgy van felkötve, kire rablója <span class=
"pagenum"><a name="Page_106" id="Page_106">-106-</a></span> hátra
sem néz. Mindegyik ruhája véres, némely az arczáról is restelte azt
letörülni.</p>
<p>Az öszvérek csendesen ügetnek a vár felé, fellah hajcsáraiktól
üttetve; a harczi csoport lépést menve poroszkál utánok a hosszú
hegy gerinczein, a gyalog timarioták szétszórva kullognak leghátul,
összevissza veszve a hátukon czepelt prédán. Senki sem üldözi
őket.</p>
<p class="center">* * *</p>
<p>A nagy oválterem üres. A háremhölgyek eltávoztak
mellékszobáikba. A teremben egyedül van Azraële.</p>
<p>A mint ambraillatos fürdőjét elhagyta, egy függő szőnyeget
vonatva keresztül a szökőkút fölött, abban végig feküdt s
kedélyesen hintálva magát benne, a felszökellő vízsugárral
locsoltatja forró habfehér tagjait.</p>
<p>Keblén összetéve kezeit, önelégült mosolygással nézi, mint törik
meg a gyémántos vízsugár márványsima termetén, valahányszor a
ringatott függő-ágy bájló terhével átcsap rajta.</p>
<p>E víz a várőrség kútjára folyik le innen, miután az odaliszk
testén végig permetezett, ki jókedvűen, kaczagva hintálja magát
jobbra-balra, fekete hajtekercseit szélyelbontva s engedve hoszszan
végig úszni a víz szinén.</p>
<p>Az alkonyi napsugár elől le vannak bocsátva a piros függönyök, s
ezáltal rózsaszín világ ömlik át a teremen, tündéries színezetet
adva a tárgyaknak. Az odaliszk úgy tűnik föl, mint egy rózsaszín
hableány, ki tarka lotuslevelén hintálja magát a rubincseppekre
változó forrás fölött.</p>
<p>A terem légköre valami bűbájos, szerelemnövelő illattól van
átfülve. Semmi hang sem hallik körül, csak a medenczébe visszaeső
vízcseppek titkos hullása.</p>
<p>Künn egyszerre ismét kürtrivallás harsog föl. A várudvaron
robogó paripák tombolása veri föl a csendet. A fegyverek csendülése
közől egy ismert hang parancsszava hangzik ki. Azraële mosolyogva
ringatja magát hintajában; <span class="pagenum"><a name="Page_107"
id="Page_107">-107-</a></span> szemeiben pusztító csáb ül, – a mint
az aranyozott ajtóra tekint, fejét hátrafelé szegve.</p>
<p>Percz mulva siető lépés közelít. Corsar bég szerelemtől űzetve
jő földi menyországa felé.</p>
<p>Az aranyos ajtóban hallik a kulcs fordulása. Azraële kaczagva
himbálja magát tarka szőnyeghintajában.</p>
<p class="center">* * *</p>
<p>Az éj árnyai leszálltak. Minden élő alszik mélyen, csak a
szerelem van ébren.</p>
<p>– Oh én félek. Szól reszketve az odaliszk s szorosabban simul a
vad mór lovag keblére.</p>
<p>– Mitől remegsz? itt vagyok én. Szól az, átölelve a hölgy karcsú
derekát.</p>
<p>– Hamaliel rossz álmokat hozott. Szólt a hölgy reszkető hangon.
Álmodám, hogy a giaurok éjjel váradra rohantak, téged
legyilkolának. Én a bástyákról akartam magamat hanyatt-homlok
alávetni, s nem mehettem, fogva voltam. Keresztyén férfi tartott
karjai közt. Mash-allah! ez irtózatos!</p>
<p>– Ne félj, dörmögé Corsar. A Korán azt mondja, hogy csak a madár
tud repülni; e várba, a ki repülni nem tud, ellenünk nem jöhet; és
ha megtörténhetnék is, hogy bennünket meglepjenek, ne tarts tőle,
hogy a hitlenek kezére juss, megfertőztetve giaurok érintése által,
itt ezen ottoman alatt, melyen fekszünk, van egy kanócz, mely
leszolgál a lőporos bástyák alá; ha minden el volna veszve, az éji
lámpát e kanóczhoz kellene értetned s az egész vár velünk s
elleneinkkel együtt a levegőbe röpülne.</p>
<p>– Oh mily vigasztaló gondolat, susogá halkan Azraële s ajkát
Corsar arczára tapasztva, ismét elaludni látszék.</p>
<p>Az éji mécs háromlábú állóján halványan lobogott, saját árnyékát
sokszorozva, az ajtók előtt horkoltak az őrök.</p>
<p>Egyszerre sikoltva szökött föl újra fektéből Azraële, magával
rántva a béget. <span class="pagenum"><a name="Page_108" id=
"Page_108">-108-</a></span></p>
<p>– La illah, il allah! nem hallod a dzsinek robaját, kérdé
reszketve minden izében.</p>
<p>A bég ijedten tekinte szét. A vihar őrülten tombolt odakünn, a
szélvitorlák csikorogtak, a minarék tetejéről cserepeket hajigált a
szél a kioszkok boltozatára; a villám lobogott s a mennydörgés
reszketni tanítá a kősziklákat.</p>
<p>– Hallod, mint üvöltenek, mint zörgetik erőszakos kézzel a
bezárt ablakot e láthatlan lények!</p>
<p>– Allah árnyékára! igen jól hallom, dörmögé a reszkető férfi,
bámulástól, rémülettől meredő szemekkel.</p>
<p>– Irgalom! irgalom! távozzatok e háztól gonosz szellemek,
kiáltoza Azraële, fölbomlott hajakkal omolva a szőnyegre s mezetlen
karjait kitárva. Legyetek verve a napsugártól, hogy temessen el
benneteket a sötétség. Menjetek a keresztyéneket kínozni s törjétek
ki szárnyaitokat félholdjaink hegyében, midőn seregestül átrepültök
rajta. Hah, mint világítanak szemeik. Allah árnyéka takarjon el
bennünket, hogy meg ne lássanak tűzszemeikkel.</p>
<p>A nagy, erős férfi reszketve feküdt arczra Azraële mellett,
annak éji palástjával s hajfürteivel takarva el magát. Babonás
félelme minden férfierőt kilopott szívéből, reszketett, mint egy
gyermek.</p>
<p>– Hallod, hallod: mint mormognak. Mondd el sebesen fönhangon a
Naáma imáját, s takard el füleidet, hogy ne halljad, mit
beszélnek.</p>
<p>E perczben a szörnyű vihar kiszakított egy ablaktáblát s a
szabadon berontó szél elkezdé ingatni a függönyöket s lobogtatni a
lámpa mécsét.</p>
<p>– Hah! Látod őt? kiálta Azraële. Csitt, ne nézz oda, ne nyisd
föl szemeidet. Takard be képed. Bújj mellém. Takarózzál palástomba.
Ez Asasiel, a halál angyala, a ki megjelent. Nem érzed hideg
sóhaját tagjaidon? Csitt, takard el magadat, tán nem veend
észre.</p>
<p>Corsar bég remegve fogózott Azraële öltönyébe s arczára tevé
kezeit.</p>
<p>– Mit akarsz? szólt Azraële, mintegy látott lélekhez
<span class="pagenum"><a name="Page_109" id=
"Page_109">-109-</a></span> beszélve. Kiért jöttél fekete árny,
kéktüzű szemeiddel? Itt nincs senki, csak én vagyok. Corsar nem
jött haza. Jőjj később, jőjj egy óra mulva. Távozzál, távozzál
fekete lény, Allah tiporja el fejedet. Jőjj egy óra mulva s légy
átkozott örökké.</p>
<p>Corsar nem merte szemeit fölvetni, Azraële féltestével reá
hajolt, mintegy eltakarva a láthatlan lény szemei elől.</p>
<p>– Távozzál, távozzál!</p>
<p>A villám e perczben valamelyik bástyába csapott le, megrázva a
bérczet fundamentomaiban, s a repedező dörgés, mint pokoli
trombitaszó harsogott föl az egekig.</p>
<p>– Ah, sikolta föl Azraële, Corsarra rogyva s karjaival annak
termetét ölelve át, s azon helyzetben maradt, míg a dörgés hangjai
elzengtek, s utánok a csöndes zápor kezdte el verni az épület
rézfödelét, a szél zúgása messzebb távozott, halkabban dudolva az
ablaknyilások közt s enyészetes búgással üvöltve a távol erdők
között.</p>
<p>Azraële csöndesen fölemelkedék.</p>
<p>– Eltávozott! suttogá alig hallhatóan. Azt igérte, hogy egy óra
mulva eljön. Corsar! még egy óra az élet.</p>
<p>– Egy óra? ismétlé Corsar eltompult észszel. Ah Azraële! hová
rejtesz el engem?</p>
<p>– Nem lehet többé! Asasiel könyörtelen. Még egy óra, és ő elvisz
téged.</p>
<p>– Alkudjál meg vele. Ha halál kell neki, száz rabszolgának
üttetem el fejét. Igérj neki vért, kincseket, imádságot, égő
falvakat; én mind megadom neki; csak az életet könyörögd
vissza.</p>
<p>– Hasztalan. Álmomban kardodat láttam kettétörni. A te napjaid
számlálva vannak. Csak egy mód van még a menekülésre; egyetlen egy
mód kijátszani a vérengző angyalt; ha volna egy a holtak közől, ki
nevét megcserélné veled, s midőn Asasiel téged keres, azt ragadná
el helyetted.</p>
<p>– Oh igen, oh igen, hebegé magán kívül rettegése miatt az erős
férfi. Keress nekem egy oly halottat, a ki nevét megcserélje velem.
Te ismered a büvészet szavait, menj, <span class="pagenum"><a name=
"Page_110" id="Page_110">-110-</a></span> hívj elő valakit a
sírból, igérj neki sokat, mindent; legyen bárki, egy fellah, egy
rajah és neki adom nevemet, s elvállalom az övét. Menj. Siess.</p>
<p>– Magadnak kell oda menned, szólt a hölgy, sebesen öltsd föl
kaftánodat. Fegyvereidet hagyd itthon, a lelkek félnek az éles
vastól. Lemegyünk a temetőbe, a vár bástyája alá; háromlábu
serpenyőben ambrát s boraxot gyujtunk meg, s a bűvös vesszőt
leszúrva a legifjabb sírba, kényszerítendjük annak lakóját előtted
megjelenni. Ha megjelent a lélek, fölállva marad s te hármat lépve
feléje, bátran megszólítod, ezt mondva: «Az én nevem Corsar bég,
hát te éji szellem ki vagy?» Ekkor a lélek meg fogja magát nevezni
s te port markolva kezedbe, hátad mögül előszórod, ezt kiáltva
háromszor: «halj meg helyettem». Erre a lélek eltünend s Asasiel
nem jön el éretted többé.</p>
<p>– De te közelemben lész? rebegé félelmesen Corsar s erősen fogta
a hölgy kezét, mintha attól tartana, hogy ha azt elbocsátá, a halál
rögtön elragadja.</p>
<p>– Melletted leszek, de siess. Az óra rövid.</p>
<p>Corsar hirtelen magára szedte öltönyét, valami imádság kezdetét
tördelve fenhangon, melynek végére nem tudott emlékezni.</p>
<p>– Ne költs fel senkit az őrök közül, szólt óvatosan Azraële. Ha
valaki meg talál lesni, a bűbáj hatalma meg lesz törve, mert
ellenkező imát talál mondani a mienkkel. Magunk fölnyergeljük a
paripákat, a titkos úton lemegyünk. Odáig egy szót se szóljunk, se
te hozzám, se én hozzád, se visszafelé ne tekints.</p>
<p>A bég készen volt már; épen prémes kaftánját vevé magára; – úgy
fázott.</p>
<p>– Oglán! kiálta a hölgy a szőnyegen nyugvó párducznak, te
kisérni fogsz bennünket s őrt állasz, és ha vadra találunk, védni
fogsz bennünket.</p>
<p>A vadállat mintha értené úrnője szavát, nyüzsögve ágaskodott föl
annak karjaira, míg másfelől a reszkető férfi kapaszkodott belé.
<span class="pagenum"><a name="Page_111" id=
"Page_111">-111-</a></span></p>
<p>Csodálatos csoportozat. Egy halavány nő, egyetlen fehér lepel
redőivel födve, mellette két fejedelmi fenevad: egy daczos,
harczedzett férfi, és egy tarka pettyes párducz, s mindkettő szemei
tekintetétől kormányozva, üldözve az örömtől a kétségbeesésig.</p>
<p class="center">* * *</p>
<p>A török temető a vár alatt cziprusokkal van beültetve. A sötét
gyászbokrok közől kisérteties fehéren tünnek elő a turbános
síremlékek, széles ágyforma kőboritékaikkal.</p>
<p>A közeledő léptek neszére egy ordas farkas száguld el a sírok
közől, különben puszta a tájék. A zápor után fölszakadoztak a
felhők, itt-ott láttatva a sötétkék eget gyémánt csillagzataival, a
fák leveleiről hullanak az esőcseppek.</p>
<p>A vihar zengése fölmordul még olykor a távolból; a néma villám
messze lobog a havasok fölött, egy perczre fehérre festve mindent,
a mi fekete. A villámfény épen úgy csak egy színt tud adni a
tájnak, mint az éj: ez feketét, amaz fehéret.</p>
<p>Az éj alakjai a föld alatti úton a bekerített temetőhöz jutnak,
az árkon belől leszállnak paripáikról. Azraële mindkét paripa
kantárát Oglán szájába adja, s az okos állat ott marad két hátulsó
lábára ülve, a két horkoló paripát minden czöveknél erősebben
tartva.</p>
<p>A mór lovag s az odaliszk egy magas sírdombhoz érnek, melynek
sírköve a lehajló szomorú fűz galyaitól alig látszik.</p>
<p>– Ez alatt aligha rabszolga nyugszik, suttogja Azraële a remegő
lovagnak s varázs-serpenyőjét a kőalapra téve, phosphor galacsinnal
meggyújtja benne a porrá tört ambrát és boraxot, mely lobot vetve,
fehér füstöt önt egyszerre szét a sír körül.</p>
<p>A távolban halk zörej hallatszik, Corsar paripája nyugtalanul
nyerít.</p>
<p>– Mi az? kérdi a lovag.</p>
<p>– A dzsinek, viszonz Azraële. Ne nézz hátra. <span class=
"pagenum"><a name="Page_112" id="Page_112">-112-</a></span></p>
<p>S azzal fölemelve varázsbotját, ismeretlen mondatokkal keverve,
elmondá a boszorkányos idézetet a sír fölött.</p>
<p>– Te kósza lélek, jelenj meg szavamra! Akárhol vagy; a pokol
sötét fája alatt, vagy a húrik kertjeiben; ha alszol tüzes
lánczokkal megkötve, vagy fekszel rózsaágyakon, halld meg szavam:
röpülj a levegőn keresztül, oszd kétfelé a sötétséget, s a mint
éltél, tünj elém veszendő alakoddal. Jelenj meg!</p>
<p>E szavak után pálczájával a sír kőlapjára ütött, mely jelhangra
egy magas fehér alak emelkedett ki a sír mögül, fehér lepellel
takarva.</p>
<p>– Most lépj hármat feléje, szólt Azraële, az elkábult lovaghoz s
szólítsd meg őt.</p>
<p>Corsar bég tétovázó léptekkel ment az előtte álló alak felé s
rekedt, remegő hangon szólt hozzá:</p>
<p>– Az én nevem Corsar bég, hát te átkozott szellem ki vagy?</p>
<p>– Én pedig Balassa vagyok! kiáltá hangos szózattal az alak, s a
fehér lepel lehullván róla, egy izmos szőke férfi tünt elé, kezében
mezetlen karddal, – Corsar bég, foglyommá lettél! kiálta a percznyi
meglepetéstől megmerevedett törökre.</p>
<p>A következő pillanatban oldalához kapott a bég, s a mint
fegyverét nem érzé ott, dühös ordítással rohant elhagyott
paripájához s villámsebességgel vetve magát nyergébe, oldalába
vágta éles kengyelvasát.</p>
<p>De Oglán erősen tartá fogaival a paripát kantáránál fogva, s a
mint az rohanni akart, megfeszítette lábait, s visszafelé
ránczigálta.</p>
<p>– Vessz pokolra, átkozott fenevad! ordíta tajtékozó dühvel
Corsar, lábaival rúgva a párducz felé, de az, jobbra balra rángatva
a kötőféket, meggátolá a paripát a futásban, s ijesztgetve
szökdeléseivel, kényszeríté ágaskodva keringeni.</p>
<p>– Szólj a vadnak, Azraële! kiálta a bég hátra fordulva, s a mint
szemeivel kedvesét kereste, Balassa keblén <span class=
"pagenum"><a name="Page_113" id="Page_113">-113-</a></span> látta
azt szerelemittasan függni, a fiatal magyar férfi nyakára füződve
fehér karjaival.</p>
<p>E pillanatban köröskörül megnépesült az erdő s az elrejtett
magyar katonaság lerántá lováról a béget, ki még a földön is
fölkapott kövekkel igyekezett magát elszántan védeni.</p>
<p>– Legyetek átkozottak! – hörgé a legyőzött rablóvezér. A támadó
csoport szemeláttára vonult be a fölfedett rejtekúton alvó várába,
s egy óra mulva fölgyujtott palotája lángjainál szemlélheté, mint
ül fel Balassa mögé a lóra kedvencz hölgye, Azraële, őt egy
pillantásra sem méltatva többé.</p>
<h2>IX. A FEJEDELEM ÉS MINISZTERE.</h2>
<p>Néhány év folyt le már, mióta Apafi fejedelemmé lőn. Azon időben
vagyunk, midőn Zrinyi Miklós véletlen halála után a magyarországi
elégületlen párt széttörve, nagyobbrészint Erdélybe menekült, mely
ország akkor, a római és török császárok kölcsönös vetélkedése
mellett, független önkormányzat alatt állott. Fizetett ugyan adót a
magas portának, de országgyűlésein határozhatott, a mit akart, s ha
leégeté is falvait a tatár, de legalább azzal is elismerte, hogy
nem tart jogot az országhoz. Minden vár a fejedelem kezeiben volt;
tarthatott katonát, a mennyire pénze volt s harczolhatott, a kivel
birt; s még azonfelül rá is szedhette a törököt, ha jó kedvében
találta.</p>
<p>Az ozmán nem talált semmi megbotránkozni valót az ország
alkotmányában, kiváltságos törvényeiben, patriarchalis
aristocratiájában, diák nyelvében és magyar dolmányában, sem
sokféle vallásaiban, sem három különkormányzatú népeiben;
mindezekkel ő nem törődött; tán legfölebb is sajnálta e szegény
urakat, kik oly tarkává csinálják maguknak az ország dolgait; hanem
azért nem iparkodott őket saját sokkal egyszerűbb systemájával
megismertetni; <span class="pagenum"><a name="Page_114" id=
"Page_114">-114-</a></span> a mondaszerinti törökként, ki látva,
hogy mint eszik a magyar ember sajtot kinyitott késsel kezében,
leült elébe, azt várva, hogy mikor szúrja ki a magyar saját szemét,
a mint a falatokat szájához viszi? s mikor látta, hogy nem történt
meg, azzal a hittel ment odább, hogy majd kiszúrja máskor.</p>
<p class="center">* * *</p>
<p>Ebesfalván nagy változások történtek ez időre.</p>
<p>Nem az egyszerű nemesi ház többé a fejedelem lakása; távol
onnan, egy emeltebb dombon nagyszerű fejedelmi vár épült számára,
egyik oldalán magas négyszögű toronynyal, melynek mindegyik
szögletén ismét kis hegyes kiülő tornyocskák látszanak. A kapu
elejét büszke kőoroszlánok őrzik; homlokzatára kiülő betűkkel van
fölírva e mondat:</p>
<p class="center">«FATA VIAM INVENIUNT.»</p>
<p>A vár elején faragott oszlopokon álló tornácz megy végig, annak
egyik szárnyát a másikkal összekötve, s czifra aranyozott
rostélyzattal borítva.</p>
<p>Az ablakok mind hegyes bolthajtással s ódon czifrázatokkal
tünnek elő, s a vár belső udvarára kapu-idomú átjáráson keresztül
jutni, mely az épület alá van alkotva.</p>
<p>Az ekék, szekerek helyett sánczpuskákat látunk az udvaron és
hosszú csatakígyókat. A béresek helyett sárga dolmányos, piros
nadrágos testőrök szédelegnek a kapuk előtt; s a fejedelem
szobájáig csak hosszú folyosók s hangos termeken keresztül jutni,
melyekben apródok, bejáró cselédek, komornyikok jelentgetik ajtóról
ajtóra az érkezőt, ki ha az elfogadási terembe végre eljutott, maga
előtt látja, – még akkor sem a fejedelmet, – hanem Teleki Mihály
uramat, a fejedelem első tanácsosát.</p>
<p>Ugyanazon kopasz homlokú férfit, kivel Csáktornya alatt
találkozánk Zrinyi Miklós emlékezetes halála napján.</p>
<p>Még akkor csak II. Rákóczi Györgynek kegyvesztett <span class=
"pagenum"><a name="Page_115" id="Page_115">-115-</a></span>
kapitánya volt a jó úr, azóta fölvitte Isten a dolgát, most kővári
főkapitány s a fejedelem nevében mindenható.</p>
<p>Anyja testvére volt a fejedelem nejének; nénje pártfogása után
jutott a fejedelem mellé, ő ugyan mindig hugának szokta a
fejedelemnőt nevezni. Az asszonyok az ilyen tévedésekért nem igen
mutatnak haragot.</p>
<p>Egyszer a fejedelem közelébe jutva nem volt Telekinek szüksége
pártfogásra többé.</p>
<p>Azon mindent fölfogó ész, minő az övé volt, terjedt ismeretei,
státusférfiúi ügyessége nélkülözhetlenné tevék őt a fejedelemre
nézve, ki szeretett könyvei és régiségei közt buvárkodni, s
terhelve érzé magát minden által, mi őt családi vagy tudományos
világából kizavarta.</p>
<p>Az elfogadási terem ma is tömve van urakkal, kik a fejedelemmel
beszélni akarnak; a magyarországi menekültek azok, kiktől Apafi
különösen látszik iszonyodni. E nyugtalan, harczra ingerlő,
sötétképű emberek nem az ő nyugalmas szemlélődő kedélyéhez valók.
Most is elzárkózott előlük s minden udvarlói közül egyedül
tisztelendő tudós Passai János uramat bocsátá maga elé, ki
nagyenyedi professor levén, tudománya miatt kedves személy vala a
fejedelem előtt.</p>
<p>Apafi Mihály magánszobája inkább hasonlított egy tudóséhoz, mint
uralkodóéhoz. Köröskörül aranyozott kötésű könyvekkel rakott
állványok temették el a falakat, a szögletekben nagy,
összegöngyölgetett térképek álltak halmazonkint. A hol a thecáktól
helye maradt egy-egy consolenak, azokra álló órák voltak
elhelyezve, miket a fejedelem rendesen maga szokott fölhúzni s a
székek, pamlagok elannyira tele voltak előszedett könyvekkel rakva,
hogy sokszor, ha bizalmas vendége jött a fejedelemnek, azt sem
tudta, hova ültesse le? sőt gyakran maga a padozat is el volt
árasztva szétterített mappákkal, poros monumentumokkal s fölnyitott
foliánsokkal: hogyha Teleki Mihály uram ilyenkor belépett hozzá,
úgy kellett neki ide oda lépegetni, mint a ki nagy sárban keresgeti
a jó utat. <span class="pagenum"><a name="Page_116" id=
"Page_116">-116-</a></span></p>
<p>A két úr e pillanatban az asztal előtt áll, melyen különféle
régi pénzeket látunk heverni. Apafi bőujjú szürke zekébe van
öltözve, mely derekán zsinórral van összeszorítva, fején kerek házi
sipka. Passai állig van begombolva sötétzöld, czombig érő prémes
mentéjébe. Sűrű fehér haja nagy görbe fésűvel van hátrasimítva,
arcza, minden ránczai daczára, a legélénkebb pirral bir, s fogai
mind épek, akár egy ifjué.</p>
<p>Apafi egyet az aranyak közül figyelmesen vizsgálva, ujjai közt
forgat, a világosságnak fordulva. Passai süvegét kezéből le nem
téve áll a fejedelem előtt, mint a czövek, s fölránczolt homlokkal
figyel a fejedelem arczára.</p>
<p>Apafi mérgesen forgatja jobbra-balra az aranyat.</p>
<p>– Ezek nem római betűk, mormogá haragosan. Nem is görög jegyek.
Sem nem cyrill betűk. És egyáltalában nem hunn írásjegyek. Sohasem
láttam hasonló jegyeket. Hol akadtak ezekre? kérdé Passaihoz
fordulva.</p>
<p>– Várhelyen, nagyságos uram. A mint az oláhok a régi templomot
széthányták.</p>
<p>– Hát mi a patvarnak hányták szét a templomot?</p>
<p>– Egy ókori rom volt az, a mit római templomnak neveztek.</p>
<p>– De az nem lehetett római, mert e pénz nem római pénz.</p>
<p>– Úgy hiszem magam is, hanem az oláhok megszoktak már minden
romot Erdélyben római emléknek tartani.</p>
<p>– S minek hányták széjjel?</p>
<p>– A falubeliek meszet akartak égetni a szobrokból!</p>
<p>– Szentségtörő nép! kiálta föl Apafi. Muzeumi ritkaságokból
meszet égetni! s nem iparkodott kegyelmed legalább némi emléket
megmenteni belőle?</p>
<p>– Egy faragványos koporsófödelet vettem meg s egy egészen ép
sphinxet, hanem az oláh, a ki meg volt bízva az elszállításával,
restelte az egészet emelni s eltördelte a szobrokat öt-hat darabra,
hogy könnyebben szekérre rakhassa. <span class="pagenum"><a name=
"Page_117" id="Page_117">-117-</a></span></p>
<p>– Oh ez az ember megérdemelné, hogy karóba huzassam. Parancsot
fogok kiadni, hogy a régiségekre senki se merje többé kezeit
tenni.</p>
<p>– Aligha későn nem leend, nagyságos uram, mert a mint megtudták
az emberek, hogy én pénzt adok köveikért, elhiresztelék, hogy én
azokban gyémántot, meg karbunkulust keresek s ekkor oly apróra
törték köveiket, hogy most porzó gyanánt árulhatják.</p>
<p>– Hát a dévai nemes emberrel beszélt-e kegyelmed a mozaik
végett?</p>
<p>– Nem adja semmi áron. Azt felelte, hogy neki semmiféle ivadéka
sem bocsátá áruba, a mi már egyszer övé volt. Csak legalább
kiemeltetné onnan, a hol találta, de nem cselekszi, most is a
tehénóla van fölötte, a bivalyok ott hevernek Venus és Cupido
kövekből kirakott alakjain.</p>
<p>– Kedvem volna ez embert megnótáztatni, hogy e meg nem becsült
kincshez jussak, monda Apafi tudományos boszankodással s újra az
ismeretlen arany találgatásához fogott.</p>
<p>E perczben fontos s valami nagy dologra elkészült arczczal
lépett be Teleki a fejedelem szobájába s egy selyem zsákba takart
iratot kivonva, azt kitártan nyujtá Apafi kezébe.</p>
<p>A fejedelem úgy tett, mintha figyelmesen olvasná az írást s
homlokát összeránczolta. Egyszerre örvendve kiálta föl:</p>
<p>– Hiszen ezek dák betűk!</p>
<p>– Micsoda? mondá Teleki elcsodálkozva, s tágra nyitott
szemekkel: sehogy sem birva fölfogni, hogy mint nézheti a fejedelem
a kezébe adott írást dák betűknek?</p>
<p>– Igen, igen. Emlékszem, hogy olvasám valahol, folytatá a
fejedelem. Talán Dio Cassiusban, hogy Decebal elveszte után
verettek emlékpénzt a rómaiak, dák fölirattal, s túloldalán egy
lefejezett meglánczolt férfival. Ime az emblema rajta. <span class=
"pagenum"><a name="Page_118" id="Page_118">-118-</a></span></p>
<p>– De nagyságos uram! szólt közbe hevesen Teleki. Azon irat,
melyet kezébe nyujtottam –</p>
<p>Apafi most vette még észre, hogy valami pergamen vár a kezében
elolvasásra s elégületlenül nyujtá azt vissza Telekinek.</p>
<p>– Mondám már, hogy ma nem beszélek senkivel. Egy hónap mulva
megnyilik az országgyűlés, akkor szólhatnak a magyar urak, a
mennyit nekik tetszik, a maguk dolgaikról.</p>
<p>– De könyörgöm, ez nem a magyar uraktól jön, szólt Teleki
causticus hangozattal, hanem a tatár khán ő kegyelmességétől.</p>
<p>– Hát mit akar? szólt Apafi, s bele tekintve az iratba, a mint
meglátta annak hosszúságát, félretevé. Eh! röviden beszélek vele.
Ki hozta a levelet?</p>
<p>– Egy emir.</p>
<p>Apafi rögtön felöltve atilláját s kardot kötve, kilépett az
elfogadási terembe.</p>
<p>– Jó napot! jó napot! Kiálta rögtön az egybegyültekhez,
rövideden be akarva vágni a hosszadalmas üdvözlések útját, s a
csoport közé tekinte fürkésző szemmel. – Hol az emir?</p>
<p>A megszólításra előlépett a tatár küldött. Daczos arczú, fekete
képű legény, apró szemei villogtak. Nagy turbánjában akkora kócsag
rezgett, mint egy árbocz; piros ujjasa ki volt hánytatva sujtással;
széles övében öldöklő eszközök aranynyal kivert nyelei meredeztek.
Merészen oda állt a fejedelem elé s mellét kidüllesztette.</p>
<p>– Salem alek. Mi kell? kérdé röviden Apafi.</p>
<p>Az emir hegyes szemeivel kétszer háromszor végig nézett a
fejedelmen, s azzal állát előre ütve, szólt:</p>
<p>– Az én uram, a kegyelmes Kubán khán, ezt izeni te néked giaurok
fejedelme: te hitszegő, álnok, hitetlen ember vagy. Te hittel
esküvéd, hogy jó szomszédunk fogsz maradni s ime miképen mutatod
magadat? Most egy esztendeje történt, hogy a szász földet
megkeresvén, ott azon <span class="pagenum"><a name="Page_119" id=
"Page_119">-119-</a></span> városokat, melyeknek neveit igazhivő
nyelve nem képes kimondani, meglátogattuk, s a szokott esztendei
sarczot tőlük szépen behajtottuk. Jó fizetők voltak mindig. De
egynehányan közülök nem levén elég serények a harács
kiszolgáltatásában, az én uram, a kegyelmes Kubán khán,
parancsolatjára porrá égettetvén, megfeddetének: hogy máskor
megjavítsák magukat. S tán azt hiszed, hogy megjavultak? Korántsem.
Mert midőn ez idén újra meglátogattuk őket, ime a puszta falakra
találtunk, a mint azokat tavaly leégettük. Ezek a hitetlen kutyák
áruló módra megszöktek előlünk s ott hagyták nekünk a semmit. Azért
azt izeni tenéked az én uram, a hatalmas Kubán khán, hogy micsoda
fejedelem vagy te a magad országában, ha megengeded ezen hitetlen
ebeknek, hogy városaikat elhagyják s minket bolonddá tegyenek?
Máskor a széna be volt takarítva, a gabona kicsépelve, a marhák
kihizlalva, midőn megérkeztünk; – most semmi: csak dudva és benne
nyulak, s más tisztátalan állatok, miket ti hitetlenek szoktatok
megenni, s hogy még boszút se állhassunk, a város sincs fölépítve!
Tehát gondold meg jól, ha a hatalmas khán haragját nem akarod
fejedre idézni, hogy parancsold haza ama szökevény népet elhagyott
városába, s addig is, míg velük számolhatnánk, parancsold meg a
többi szász városoknak, melyek házaikat hitetlenül körülkeríték
átmászhatlan falakkal, hogy kapuikat nyissák meg előttünk, különben
mi tégedet magadat keresünk fel tűzzel-vassal Kolozsvárott, s nem
hagyunk benne egy követ a másikon.</p>
<p>Apafi e beszéd alatt többször kapott kardmarkolatához, utóbb
azonban mégis meggondolta magát s egész nyugalommal válaszolt:</p>
<p>– Menj vissza, köszöntsd uradat, majd eleget teszünk neki.</p>
<p>S azzal hátat fordíta a követnek, s indult szobájába. Teleki
azonban útját állta.</p>
<p>– Ez nem elég, nagyságos uram. Egyszer már véget <span class=
"pagenum"><a name="Page_120" id="Page_120">-120-</a></span> kell
vetni annak, hogy minden kutyafejű tatár ily hangon merjen beszélni
az erdélyi fejedelmi trón előtt.</p>
<p>– No hát beszéljen vele kegyelmed.</p>
<p>Teleki erre komoly, méltóságteljes arczczal lépett az emir elé,
szeme közé nézve jól, szilárd hangon szóla hozzá:</p>
<p>– A te urad nemde nem Tatárország khánja-e? s nem Erdély
fejedelme-e az enyém? S a fölséges szultán nem mindkettőnek
védura-e? Tehát tudd meg: hogy a felséges szultán nem azért tette
uradat Tatárország khánjává, hogy Erdélyben lakjék; sem Apafi
Mihály uramat Erdély fejedelmévé, hogy a te uradat tartsa. Ha nem,
tehát menjetek a magatok országába haza, s ne jőjjetek ide azon
bámulni, hogy ha egy várost minden évben leégettek, az minden évben
föl nem épül. Nekünk majd gondunk leend rá, hogy azon helyek újra
felépüljenek, de arra is, hogy bástyáik elég magasak legyenek
reátok nézve. Ha pedig kedve tartja uradnak bennünket Kolozsvárott
meglátogatni, teszünk róla, hogy hiába ne fáradtatok légyen s
becsületes ágyuinkkal jó messziről fogunk benneteket szivesen
látni.</p>
<p>Mind ezeket Teleki igen komoly arczczal mondá el az emirnek.</p>
<p>A tatár fújt dühében s szemeit elfutotta a vér. Kezével tőrén
markolászott s elsápadt ajkakkal rebegé:</p>
<p>– Ha az én uram előtt beszélne így valamelyik szolgája, rögtön
elüttetné fejét.</p>
<p>Apafi azonban vállára veregetve Telekinek, bajuszát végig
pödörve mormogá:</p>
<p>– Jól van Teleki Mihály uram, emberül szólt kegyelmed.</p>
<p>Az emir dühösen fordult meg sarkain s ökleivel fenyegetőzve
rohant ki a teremből.</p>
<p>E jelenet különös jó kedvre hangolá Apafit, kivált Teleki
irányában, mely hangulatot észrevéve a miniszter a fejedelem
arczán, sietett azt felhasználni s egyet a körülálló <span class=
"pagenum"><a name="Page_121" id="Page_121">-121-</a></span> urak
közül kézen ragadva, Apafi elé rántá, e szavakkal mutatva be:</p>
<p>– A leendő vőm, nagyságos uram.</p>
<p>Más bemutatási czím elől aligha meg nem szökött volna Apafi, de
ily formában lehetetlen volt azt el nem fogadnia. Kénytelen volt
tekintetét az ifjura vetni.</p>
<p>Szép magas sugár ifju volt a bemutatott, eleven piros arczczal,
szakállának legkisebb nyoma sem mutatkozott még rajta, s női
szépségű vonásaiban csak a büszkeség árulá el a férfit.</p>
<p>Az ifju megtetszett Apafinak.</p>
<p>– Hogy hívják vődet? kérdé Telekitől.</p>
<p>Teleki különös mosolylyal monda:</p>
<p>– Tököli István fia, Imre.</p>
<p>Apafi elkomorodva nézett az ifjura.</p>
<p>– Apád jó barátom volt, mondá, a nélkül azonban, hogy kezét
nyujtaná neki.</p>
<p>– Tudom, felelt az ifju, azért jöttem kegyelmedhez.</p>
<p>– De háborgós ember volt az Isten adta. Jó, hogy te nem ütöttél
rá. Szegény megboldogult, ha ráemlékezem, milyen csatákat vívott
azzal a félbolond Zólyomi Dáviddal. Két Bethlen leányt vettek el
ketten, kik örökségbe kapták Vajda-Hunyad várát. Az egyiknek jutott
az innenső fele a várnak, a másiknak a tulsó. Mikor aztán
összezördült a két úr, összeszedett cselédjeikkel egész ütközeteket
viseltek tulajdon váruk udvarán, s egyik ablakból a másikba
ágyuztak. Nagyon szerették a háborút; apád még meghalni sem tudott
csata nélkül, neki ágyúdurrogás kellett és ostromlott vár halála
órájára. Jó, hogy te nem ütöttél rá. Te oly szelid fiúnak
látszol.</p>
<p>– Oh én nem érdemlem e dicséretet, szólt közbe Imre büszkén. Én
is ott voltam az ostromlott várban s védtem azt, míg apám meg nem
halt.</p>
<p>Apafi kedvetlenül fogadta a közbeszólást, mégis részvétet akart
mutatni.</p>
<p>– S hogy szabadult ki öcsém uram? <span class="pagenum"><a name=
"Page_122" id="Page_122">-122-</a></span></p>
<p>Imre elvörösödött s nem akart felelni. Teleki némileg
korlátozandó az ifju tüzét, kimondá az igazat.</p>
<p>– Olyan fiatal még a legény, hogy az ostromlók figyelmét,
nőruhába öltöztetve, könnyen kikerülheté.</p>
<p>Apafit újra jó kedélybe hozta ez ötlet. Tréfásan megveregeté az
ifju vérpiros orczáját, s inte Telekinek, hogy már mostan mutassa
be a többi urakat is neki.</p>
<p>Csupa magyar menekvők voltak. A fejedelem iparkodott nyájasnak
látszani irántuk.</p>
<p>E közben belépett egy udvaroncz, s fönhangon jelenté:</p>
<p>– Reverend uram ő kegyelme, a francziaországi követ, kiván
bebocsáttatást.</p>
<p>Apafi észrevehetőleg zavarba jött. Odahúzá Telekit magához s
bosszúsan sugá fülébe:</p>
<p>– Nem akarom, nem lehet őt elfogadnom, menjen ki kegyelmed hozzá
s beszéljen vele szépen s világosítsa föl.</p>
<p>Azzal Apafi hirtelen megszökött az elfogadási teremből, nagyon
örülve rajta, hogy a bajnak a bunkós végét Telekire háríthatta.</p>
<p>Azonban mégis ajtajánál maradt, figyelve, ha nem fog-e valami
váratlan explosio törni ki háta mögött?</p>
<p>S csakugyan tört ki valami, csakhogy nem épen valami
félelemgerjesztő minőségben.</p>
<p>A fejedelem egy perczre Telekit hallá jovialiter kaczagni, mire
egyhangulag a szobában levő urak mind általános hahotába törtek ki,
mintha mind valamennyien egy közös mulatságos egyéniséghez
intéznének kaczagástól torzított megszólításokat.</p>
<p>«Ez mégis különös tünemény lehet», gondolá magában Apafi, a mi e
szomorú urakat ily elvetemedett kaczajra ingerlé, s félig kinyitá
ajtaját; nem birta azonban egészen kinyitni, mert tudós Passai
uram, ki komolyságáról el volt hiresztelve, elannyira neki adta
magát a nevetésnek, hogy hátát egyenesen a fejedelem ajtajának
veté.</p>
<p>– Bocsásson ki kegyelmed, Passai uram, kiálta a <span class=
"pagenum"><a name="Page_123" id="Page_123">-123-</a></span>
kiváncsi fejedelem, s rövid időn sikerülvén kinyithatni ajtaját,
nyilvánvalóvá lőn előtte az általános jókedv oka.</p>
<p>A becsületes Reverend ott állt a középen magyar ruhába
öltözve.</p>
<p>Valóban mulatságosabb alakot nehéz volna képzelni nálánál.</p>
<p>A jó úr, a mellett, hogy igen respectabilis embonpointtal birt,
fülig levén borotválva és szüntelen mosolyogván, oly
szeretetreméltó tréfás alakot kölcsönze magának, a minőről csak
magyar embernek van fogalma. Mint tudva van, a magyar öltöny igen
megkritizálja az ember termetét.</p>
<p>E mellett a derék franczia úgy járt a feszes nadrágban és a
sarkantyús csizmákkal, mintha minden perczben az elcsúszástól
félne. Az ővet elfelejtette felkötni derekára, a mi rendkívüli
furcsaságot kölcsönze öltözetének, hosszú allonge-parókájához,
melyben úgy nézett ki, mint egy tökéletes oroszlán, fölnyomta a
túri süveget, hosszú kócsagtollal, a mi gyönyörűen illett oda.</p>
<p>Apafi nem látta át, hogy miért ne nevessen ő is, ha a többiek
kaczagnak.</p>
<p>Reverend azon könnyűséggel, melylyel a franczia a nevetségest a
komolylyal birja párosítni, odalejtett hozzá:</p>
<p>– Nagyságos uram. Miután ön több izben elutasított magától, azon
gondolatra jöttem, hogy tán nem jelentem meg ön előtt illedelmes
öltözetben, s ime a siker bebizonyítja ötletem életrevalóságát,
mert hogy magyar ruhában jelentem meg, vagyok szerencsés önnel
szemközt állhatni.</p>
<p>– Parbleu, monsieur Reverend, monda Apafi, alig fojthatva el
nevetési vágyát. Én önt mindenkor szivesen látom, csak azt kötöm
ki: hogy a politikumokról hallgassunk. Hanem ön nem kötött ővet.
Ah, ezt föl kell önnek kötni, e nélkül olyan a magyar öltözet,
mintha a franczia a culotteot elfeledné magáról.</p>
<p>Ezt mondva, előhozott a fejedelem egy bogláros övet, s maga
kötötte vele keresztül monsieur Reverend figyelemre méltó hasát.
<span class="pagenum"><a name="Page_124" id=
"Page_124">-124-</a></span></p>
<p>– Aztán mi ez itt? Ki mondta azt önnek, hogy a zsebkendőt a
hasítékba kell dugni? azt csak a hajdúk viselik így; a patvarba!
nemes ember a kalapjába teszi a zsebkendőjét. Így ni. – Hm. Milyen
szép zsebkendője van önnek.</p>
<p>– Nemde gyönyörű?</p>
<p>– Valóban az. Selyemmel kivarrott koszorúkkal, szélein arany és
ezüst himvarrással. Ilyesmit csak Párisban készítenek.</p>
<p>– Pedig az Erdélyben készült.</p>
<p>– Ne mondja ön.</p>
<p>– Még pediglen Ebesfalván.</p>
<p>Apafi bámulva tekinte monsieur Reverendre.</p>
<p>– S én ne ismerném azon művészi kezeket, melyek ilyesmivel
foglalkoznak?</p>
<p>– Sőt igen. A készítő neve a zsebkendő szögletébe van himezve
pompás góth betűkkel.</p>
<p>Apafi sorba kereste a zsebkendő szegleteit. Mindegyikre más volt
himezve. Ide egy cserkoszorú, amoda egy diadaljegy, a harmadikon
egy török, egy magyar és egy franczia kard, egy szalaggal átkötve,
végre ráakadt a negyedikre, hol egy fejedelmi korona alá e név volt
himezve: «Apafiné».</p>
<p>A fejedelem fönhangon olvasta el a nevet. A körülálló urak
félelmes feszültséggel tekintének arczára, mintha haragja kitörését
várnák. Mindnyájuk meglepetésére azonban elmosolyodék a fejedelem,
s a zsebkendőt Reverend kalpagjába téve, a kalpagot fölnyomta a
követ fejébe s sajátságos bonhomiával mondá neki:</p>
<p>– Tehát a feleségemet már sikerült kegyelmednek
elcsábítania.</p>
<p>Reverend elnevette magát az ő egyéniségére nézve nagyon tréfás
kétértelműségen.</p>
<p>– No engemet ön nem fog elcsábítani, veté utána Apafi
nevetve.</p>
<p>Reverend mélyen meghajtá magát, e mellett fejét fölemelten
tartva s finomsággal szólt:</p>
<p>– Azt nálamnál hatalmasabb lények fogják megtehetni.
<span class="pagenum"><a name="Page_125" id=
"Page_125">-125-</a></span></p>
<p>E perczben nyilt az ajtó, s a bejelentő szolga kiáltá:</p>
<p>– Ő nagysága Bornemisza Anna, Apafi Mihályné kiván
bebocsáttatást a fejedelem elé.</p>
<p>Apafi ránézett Telekire.</p>
<p>– Ez a kegyelmed munkája?</p>
<p>Teleki nyugodtan felelt:</p>
<p>– Igenis, nagyságos uram.</p>
<p>– Kegyelmed formalis hadi taktikával ostromol bennünket.</p>
<p>– Nem tagadom, nagyságos uram.</p>
<p>– A követ urat kegyelmed vezeté be a fejedelemnőhöz?</p>
<p>– Úgy van, nagyságos uram.</p>
<p>– S azután kegyelmed tanácslá neki, hogy ily maskarában jőjjön
ide, hogy engem szép szerével kicsalhasson?</p>
<p>– Mind én cselekvém.</p>
<p>– És kegyelmed tudósítá a fejedelemnőt, hogy most van ideje az
általános megtámadásnak?</p>
<p>– Azt is én tevém, nagyságos uram.</p>
<p>– Bolondul cselekvé kegyelmed mindezeket, Teleki Mihály
uram.</p>
<p>– Az még nincs bebizonyítva, nagyságos uram. Monda a miniszter
lelki túlsúlyának büszke érzetével.</p>
<p>Erre belépett Apafiné a terembe. Fejedelmi tekintetéhez öltözéke
is fejedelmi volt.</p>
<p>A jelen levő urak vetélkedve siettek üdvözlésére, Apafi elébe
futott, s karját magáéba füzve, magánszobájába iparkodott őt kitünő
gyöngédséggel átvezetni.</p>
<p>– Maradjunk itt, monda a fejedelemnő. Kegyelmed hollandi óráit
később is idő leend megtekinteni. Most sokkal komolyabb teendők
ideje van. A magyarországi urak várnak kihallgattatásra.</p>
<p>Apafi felpattanva szólt:</p>
<p>– Hallottam már, hogy mit mondanak s megmondtam, hogy nem akarom
többet hallani.</p>
<p>– Tehát akkor ki fog kegyelmed hallgatni engem. Igen. Én is
magyarországi vagyok, ki hazája nevében segélyért <span class=
"pagenum"><a name="Page_126" id="Page_126">-126-</a></span> kiált
Erdély fejedelméhez. Ne mondják azt, hogy titokban én kormányzom a
fejedelem akaratát, ime nyiltan járulok trónja elé, védelmet
könyörögve Magyarország számára, melynek fiait idegeneknek nevezik
Erdélyben, de melynek én is leánya vagyok!</p>
<p>Apafin látszott, hogy már most örömestebb kihallgatná az urakat,
mint feleségét, de fogva volt. Neje, mint folyamodó fél állt
előtte, s ő nem látott többé menekülést.</p>
<p>Teleki Mihály kiszólt az apródoknak, hogy senkit se bocsássanak
be a terembe többé; Apafi nyugtalan izgatottsággal ült le egy
karszékbe, s várta a fejedelemnő szavait.</p>
<p>Anna azonban még el sem kezdheté beszédét, midőn hintózörej
hallatszott az udvaron, s nemsokára szilárd léptek hangjai
visszhangzottak a folyosón, s egy kemény, parancsoló hang, mely
mindenki előtt ismeretesnek látszott lenni, kérdezé: «itthon a
fejedelem?» s a mint e szóra az apród útját állotta, hevesen
következett rá egy még hatalmasabb kiáltás: «pusztulj az útból,
ficzkó!» s azzal erőszakosan fölszakítva az ajtót, berontott a
terembe – Bánfi Dénes.</p>
<p>Úgy volt, a mint a kocsiról leszállott. Arcza szokottnál
pirosabb, szemei élénken villogók. Egyenesen a fejedelemnek
tartott; s első szava ez volt minden bevezetés nélkül:</p>
<p>– Ne hallgasson kegyelmed ezekre az urakra, nagyságos uram. Egy
szavukat se hallgassa meg!</p>
<p>A fejedelem mosolyogva szólt Bánfihoz:</p>
<p>– Fogadj Isten, öcsém uram.</p>
<p>– Megbocsásson nagyságod, hogy siettemben elfeledtem üdvözleni;
de a mint meghallám, hogy a magyarországi urak vannak itt
kihallgatáson, egészen magamon kívül jöttem. Mit akarnak
kegyelmetek? Folytatá az urakhoz fordulva. Nem volt elég, hogy
fészkelődéseik által elvesztették saját országukat, hanem még a
miénket is utána akarják rántani?</p>
<p>– Kegyelmed épen úgy szól felőlünk, jegyzé meg Teleki nyugodt
sarcasmussal, mintha mi valami idegen tatárfajzat <span class=
"pagenum"><a name="Page_127" id="Page_127">-127-</a></span>
volnánk, s tudja Isten, mely vad idegen országból származtunk volna
ide?</p>
<p>– Sőt ellenkezőleg, úgy szólok kegyelmetekről, magyar urak, mint
a kik kezdet óta romlására voltak Erdélynek nyughatatlan
terveikkel. A magyarországi emberek mind idioták.</p>
<p>– Kérem észrevétetni, szólt a fejedelemnő, hogy én is közőlök
való vagyok.</p>
<p>– Bizony nagyságod akaratát sem örömest látom én uralkodni.</p>
<p>Apafiné sértett méltósággal fordult sógorához:</p>
<p>– Azért én kegyelmednek nem szűnök meg jóakaró rokona lenni. E
szavakkal elhagyá a teremet.</p>
<p>– Kegyelmed kissé illendőbb hangon szólhatna a fejedelemhez.
Monda Teleki a főurnak élességgel.</p>
<p>– Szóltam én a fejedelemhez egy szót? kérdé Bánfi vállvonítva,
hát hozzáférhetek én a fejedelemhez kegyelmetek miatt, kik előtte
állanak? én csak azok ellen keltem és kelek ki, kiknek semmi joguk
sincs a trón lépcsőin állani. Kegyelmedet is oda értem, Teleki
Mihály uram. Oh ismerem én jól azon okokat, miknél fogva kegyelmed
annyira szerelmes a magyarországi expeditióba. Kegyelmednek nem
elég Erdélyben lenni elsőnek a fejedelem után, hanem nádor szeretne
lenni Magyarországon. Oh ti kölcsönösen bolondítjátok egymást. A
franczia segítséget igér a magyaroknak, a magyarok nádorságot
Telekinek, Teleki koronát Apafinak, s mindnyájan hazudtok és meg
fogjátok csalni egymást.</p>
<p>– Uram, szólt Teleki keserűen, lehet-e így szólni vendégekhez,
száműzött szerencsétlen rokonainkhoz?</p>
<p>– Engem ne tanítson senki nagylelkűségre, felelt büszkén Bánfi.
Nálam a vendég, az üldözött mindig menhelyére talált, s ha azt
kivánják a menekvő urak, hogy házunkat és hazánkat megoszszuk
velük, itt a kezem, én osztályosaimmá fogadom; de a milyen józan
észszel megtiltanám vendégemnek, hogy házamat fölgyújtsa, úgy hazám
<span class="pagenum"><a name="Page_128" id=
"Page_128">-128-</a></span> fölgyujtása ellen is protestálok! s ha
kegyelmetek meg nem szünnek az országban fölviruló békét
háborgatni: azon leszek minden erőmből, hogy kegyelmetek innen
kiutasíttassanak!</p>
<p>– Ne ütközzünk meg e hangon atyafiak, szólt Teleki keserű
gúnynyal az urakhoz. A méltóságos úr csak mult években kapott
amnestiát a fejedelemtől, azelőtt ellenünk harczolván.</p>
<p>Apafi parázson látszott ülni.</p>
<p>– Szakítsák kegyelmetek végét az ortályoskodásnak; elbocsátom
kegyelmeteket. Láthatják, hogy a tanácsurak ellenzik a dolgot,
náluk nélkül pedig én semmit sem tehetek.</p>
<p>– Mi appellálunk az országgyűlésre, szólt ünnepélyes
hangnyomattal Teleki.</p>
<p>– Én is ott leszek, felele rá Bánfi.</p>
<p>A fejedelem nagy boszúsan távozott el magánszobájába. Az urak
ingerülten széledeztek ki a másik ajtón, Teleki hátramaradt.</p>
<p>Bánfi magas lenézéssel fordult hozzá, a mint eltávozott, süvege
nyusztprémét rázva helyre.</p>
<p>– Jó hiremet itt hagyom, mondá gúnyosan.</p>
<p>Teleki hideg vérrel tekinte utána.</p>
<p>Miután mindenki eltávozott, Teleki néhány szót sugott egy apród
fülébe, ki nemsokára egy szőke kondorhajú fiatal emberrel tért
vissza.</p>
<p>Úgy látszik, hogy a férfit láttuk már valaha, csakhogy sokkal
rövidebb időre, semhogy ráemlékezhetnénk.</p>
<p>A férfi kopottas öltözetén egy nyakába vetett koldustarisznya
csüggött le, kezében görcsös koldusbot.</p>
<p>– Végtére megengedi tehát kegyelmed, hogy a fejedelem elé
jussak? monda némi követeléssel Telekinek.</p>
<p>– Üljön kegyelmed ide az ajtóba, monda neki a miniszter. A
fejedelem nemsokára itt megy keresztül ebédlőjébe, akkor majd
beszélhet vele.</p>
<p>A fiatal ember a koldus tarisznyával sokáig ott ült a fejedelem
ajtajában; míg végre Apafi Mihály kijött a <span class=
"pagenum"><a name="Page_129" id="Page_129">-129-</a></span>
terembe, ebédelni menendő. A koldustarisznyás útját állotta
legottan.</p>
<p>– Hát kegyelmed ki fia? kérdé megütközve Apafi.</p>
<p>– Én vagyok azon híres vitéz Balassa Imre, ki egykor az első
férfiak egyike volt Magyarországon, s ki most koldustarisznyával
áll nagyságod előtt.</p>
<p>– Tán kegyelmed is conspiratióba keveredett? kérdé Apafi,
kellemetlenül izgatva.</p>
<p>– Épen nem keveredtem, nagyságos uram. Ha méltóztatnék
meghallgatni esetemet, elmondanám.</p>
<p>– Beszéljen kegyelmed.</p>
<p>– Volt Magyarországon egy híres rabló török vezér, Corsar bég
nevezetű, a ki sok ideig pusztította a felső vidéket s kit az
egyesült vármegyék sem voltak képesek sziklavárából kifogni. Én ez
embert csel által kézre kerítettem; olyanformán, hogy kedvencz
rabnőjét igéretek és csábítások által részemre hódítva, az egy
éjjel valami bűbájos boszorkányság ürügye alatt lecsalta őt a
várból egyedül, mely alkalomról engem előre tudósítva, én az
erdőben elrejtett lovagjaimmal rárohantam, s az embert elfogtam
elevenen, rabnőjével együtt, a ki a legszebb és leggonoszabb leány
volt a világ minden asszonynépei között.</p>
<p>– Ezt már hallottam kegyelmed felől, Balassa uram. Ez derék
cselekedet volt.</p>
<p>– Halljad tovább, nagyságos uram. Alig futamodik híre e
fogásomnak, rajtam izen a nádor, nagy potentiával követelve, hogy a
foglyokat adjam át neki. A törökök az elfogott bégért nekem már
tizenhatezer arany váltságot igértek, a leányt pedig nem adtam
volna semmi áron. Én tehát azt izentem vissza a nádornak, hogy ha
bég kell neki, bujjék ki a felesége háta mögül, s fogjon magának
egyet, én ugyan a magamét nem az ő számára fogtam.</p>
<p>Apafi nagyot nevetett.</p>
<p>– Ennek ugyan megfelelt kegyelmed.</p>
<p>– Erre megharagudott a nádor s császári parancscsal katonaságot
küldött ellenem, hogy vegyék el tőlem a foglyokat. <span class=
"pagenum"><a name="Page_130" id="Page_130">-130-</a></span>
Nagyságod sógora, Bánfi Dénes, ugyanakkor épen menekülőben levén
nálam, a fogoly leányt, kibe egészen bele voltam bolondulva, reá
bíztam, hogy szöktesse el magával ecseghi váramba, s a mint láttam,
hogy a nádor minden alkalomtól megfosztott, melyben a töröknek a
kivánt váltságért Corsar béget átadhatnám, miután ő csupán azon
czélból akarta azt kézrekuporítni, hogy Budán minden martalóczok
példájára fejét vétesse, mérget adtam a töröknek. Az, csakhogy a
vesztőhelytől megmeneküljön, köszönettel fogadta tőlem a mérget;
eképen a nádor katonái, midőn odaértek, nem kaptak nálam egyebet a
kivégzett holttestnél, melyet aztán a törökök megvettek tőlem ezer
darab aranyon.</p>
<p>– A nádor természetesen megharagudott? kérdé Apafi.</p>
<p>– Én haragudhattam volna, mert tizenötezer aranyat vesztettem
rajta, s mégis sikerült neki a miniszterektől elfogatási parancsot
eszközölni ki ellenem. Én jól előre megérezvén a bűzit, magamhoz
szedtem drágaságaimat, hogy míg a dolog feledékenységbe menend,
átszaladok Erdélybe. Első dolgom volt ecseghi váramat útba ejtenem,
hová a török leányt küldém Bánfi Dénes uramtól. Még az útban
hallám, hogy Bánfi úr amnestiát kapott nagyságod által s elébbi
hivatalába visszahelyeztetett. Megörülék neki, gondolván, hogy itt
majd nagy pártfogómra találok benne. Ecseghre érve azonban, sem
híre, sem hamva nem volt a leánynak, várnagyom azt mondá, hogy
Bánfi uram odább vitte azt magával s számomra egy levelet hagyott
hátra, melybe ezen sorok voltak írva: «Barátom, tanuld meg, hogy
lovadat, órádat és szeretődet sohase bízd másra!»</p>
<p>– Mit! kiálta föl Apafi. Igaz volna ez?</p>
<p>– Ime, nézze nagyságod saját írását, szólt Balassa,
bőrtáskájából elővonva a kérdéses levelet. A leányt, mint mondják,
most magánál tartja valahol bánfi-hunyadi erdejében.</p>
<p>Apafi haragra gyuladva monda:</p>
<p>– Ez szörnyűség. Azon embernek szép, derék felesége <span class=
"pagenum"><a name="Page_131" id="Page_131">-131-</a></span> van. Az
én nőm testvére s így el tud feledkezni férji kötelességeiről. Ezt
nem fogom elszivelni.</p>
<p>– Engedelmet kérek, nagyságos uram. Bánfival nekem semmi bajom
többé. Panaszomat most Kapi ellen vagyok kénytelen fordítani.</p>
<p>– Hát azzal mi dolga van kegyelmednek? Hallatlan! Oly szép
feleség mellett török rableányt tartani.</p>
<p>– Ez a Kapi volt az, ki erdélyi jószágaimat használatra birta.
Én tehát Bánfiról tudni sem akarva többé, egyenesen hozzá
szállottam be aranyosi várába. Nagyságos uram, azon pompáról,
melyet ez ember űz, fogalmam sem volt ez ideig, pedig én nádori és
fejedelmi udvarokat is láttam eleget. Annak a felesége lépni sem
tud maga, még a kapuig is aranyozott zselyeszékben hordják, s a mi
ruhát egyszer magára vett, másodszor föl nem veszi.</p>
<p>– De hát mi közöm nekem Kapiné viganóihoz?</p>
<p>– De van közöm nekem, mert ilyen fényüzés miatt kénytelen aztán
a férj imposturákra vetemedni, hogy minden úton módon eleget
tehessen a menyecske kivánalmainak. Egyébiránt nagyságodnak lehet
köze hozzá, mert az ilyen túlságos pompa egyébre sem való, mint
azon ellentétek felötlővé tételére, melyeket észrevesz az ember, ha
nagyságod fejedelmi udvarának egyszerűségét összehasonlítja ezeknek
a kis királyoknak ragyogó büszkeségével, a mi a külföldről jöttekre
nagy benyomást csinál. A mint hogy meg is tette a hatását, mert a
hogy a minap a bajor követ Ebesfalváról Aranyosvárra jött, egy
ebédnél saját fülem hallatára mondá hizelegve Kapinénak, hogy ő
most a valódi fejedelemasszony Erdélyországban.</p>
<p>– Azt mondta? kiálta föl Apafi, rendkivül érdekelve. Folytassa
csak kegyelmed tovább. Tehát azt mondta, hogy ő az igazi
fejedelemasszony?</p>
<p>– Pedig bizony nyomába sem hághat ő nagyságának, Apafi Mihályné
asszonyomnak, sem szépségre, sem tekintetre nézve, mihelyt
leveszszük róla a sok drága gyöngyöt, miktől a nyakát sem tudja
mozdítani. <span class="pagenum"><a name="Page_132" id=
"Page_132">-132-</a></span></p>
<p>– Csak folytassa kegyelmed.</p>
<p>– Ez a Kapi tehát egy órában ravaszul elhiteti velem, hogy
nagyságod parancsot kapott a nádortól, hogy engem fogasson meg és
szolgáltasson kezébe.</p>
<p>– Én parancsot? Semmit sem tudok róla.</p>
<p>– Vesztemre elhittem szavait s nem találva a két tűz közől más
menekülést, azt gondoltam ki, hogy erdélyi jószágomat átruházom
örök áron Kapira, nehogy a fiskus elvehesse tőlem, ő pedig nekem
ellennyugtatványokat ad, miknél fogva azokat, a mikor tehetem,
visszakaphatom, s azzal elhatározám, hogy míg a veszedelem tart,
kiszököm Lengyelországba. Ő két kalauzt adott mellém, a kik a
havasi utakon elvezessenek a határszélig, alattomban pedig tudósítá
a határszéli portyásokat, hogy én a római császártól küldött kém
vagyok, ki az erdélyi dolgokat kifürkészve, loppal vissza akarok
szökni. Azok a zsiványok utamat állották, kifosztottak mindenemből,
elvették pénzemet, irományaimat, meghurczoltak gyalog Fehérvárig;
ott azután kisült az ártatlanságom, de sem pénzemet, sem irásaimat
nem tudtam visszakapni többé. S már most Kapi uram azt állítja,
hogy én minden jószágomat eladtam neki s ihon van, most nincs
egyebem, mint ez a bőrtarisznya a nyakamban, mehetek vele
koldulni.</p>
<p>– Ne féljen kegyelmed, példás elégtételt fogok szolgáltatni,
monda a fölharagított fejedelem.</p>
<p>– Ezzel nagyságod saját tekintélyének is tartozik. Ösztönzé őt
Balassa. Ezek a főurak oly önkényüleg intézkednek az országban,
mintha senki sem volna már fölöttük.</p>
<p>– Legyen nyugton, kegyelmed. Majd megmutatom én, hogy ki hát az
igazi fejedelem Erdélyországban?</p>
<p>Apafi egészen fölháborodva hagyta el a kihallgatási teremet.</p>
<p>Két hatalmas ember feje fölött, kik Telekinek útjában álltak,
már gyülekezett a zivatar. <span class="pagenum"><a name="Page_133"
id="Page_133">-133-</a></span></p>
<h2>X. A CZIRKÁLÓ.</h2>
<p>Kelemen diák dugá az ő tollát a füle mellé és olvasá azon szép
verseket, melyeket épen leírt vala, s melyekben kétszáz strófán
keresztül minden sor ezen szón végződik: «vala», nagynéha
szakasztva meg egy-egy «volna» által.</p>
<p>Apafi Mihály uram ő kegyelme rendesen meg szokván bánni, ha
valakit megbántott, ez indulatból nem állhatá, hogy Kelemen diákot
a minapi kudarcz után meg ne engesztelje, melyet is aképen intéze
el, hogy a jámbor poétát kinevezte czirkáló hadnagynak.</p>
<p>Ezen hivatallal sok szép foglalatosság volt azon időben
összekötve, melyet Kelemen diák hagyott történni, a hogy akartak; e
helyett írt verseket és krónikákat nagy bőséggel.</p>
<p>Tehát most is egy hőskölteményen legelteti szemeit, melyben
megiratik: Apafi Mihály uram ő nagysága Érsekujvár ostromához
miként indult vala; oda szép bátorságban miként érkezett vala; az
ellenséget meglátván, kardjához miként kapott vala; s meggondolva a
dolgot, vissza miként fordult vala; vele levők közől egy is ott nem
maradott vala.</p>
<p>Kelemen diákot annyira elfoglalá a költői szórakozás, hogy már
egy hete, mióta az inasa megszökött s sarkantyus csizmáit szintén
elszökteté, s még nem tudott hozzá jutni czirkáló hadnagy létére,
hogy a szökevényt fölkerestesse, mindig ebben a circulus
vitiosusban tekeregvén, hogy mikor a csizmáit kereste, eszébe
jutott, hogy azokat az inasa ellopta, s ha az inasa után akart
látni, eszébe jutott, hogy csizmái nincsenek, s ilyenkor mit
tehetett egyebet? leült ismét és írt megfoghatatlan mennyiségű
verseket.</p>
<p>Szobája számtalan heteken keresztül nem volt már seperve,
minélfogva por és pókháló látszott benne elég, hanem a padló tele
volt fecskendve tintacseppekkel, az <span class="pagenum"><a name=
"Page_134" id="Page_134">-134-</a></span> egyetlen asztal körül,
melynek két lába téglákkal vala kiegészítve.</p>
<p>A poéta irt, törült, rágta a tolla szárát; az ablak hidján állt
egy darab kenyér, meg egy darab sajt: a poétának eszébe jutott,
hogy azt neki meg kell enni; de még elébb ki akarta irni a tollába
vett tintát, s míg azt kiirná, megint másik gondolat jött bele,
azután meg egy harmadik, meg egy negyedik; ezalatt előjött három
egérke az ablakból: szőttek, fontak, tánczoltak, neki estek a
kenyérnek, sajtnak, azt megették szépen, azután megint bebujtak
lyukaikba; a poéta ezalatt ütötte az ekébe fogott pegazust, míg el
nem bódult bele, mikor aztán fölocsudott, kereste a kenyeret és
sajtot, s a hogy látta, hogy csak a morzsák maradtak ott belőle az
ablakon, azt gondolta, hogy maga ette meg s elhitte, hogy már
jóllakott és ismét leült és irt.</p>
<p>A mint eképen törné magát az utókor javáért, valaki elkezd
kaparászni az ajtaján, elébb az ajtósaroknál keresve a kilincset, s
a hogy végtére ráakadt, jobbra-balra nyomogatva ugyan azt, mint a
ki nem tudja a nyitját; – Kelemen diákot kellemetlenül zavará föl e
zakatolás költői lelkesüléséből, s miután egy párszor hasztalan
kiáltá el nagy haraggal: hogy nincs zárva az ajtó! utóbb is
kénytelen volt fölkelni helyéről s kinyitni az ajtót, nehogy a
bejőni akaró letörje a kilincset, vagy sarkából emelje ki.</p>
<p>Egy tátott szájú oláh állt előtte, pecsétes levéllel kezében, ki
rendkívül meglátszék ijedni, a mint meglátta, hogy kinyilik az
ajtó, pedig maga is azt akarta.</p>
<p>– No mi kell! förmedt rá Kelemen diák, iszonyúan haragudva, hogy
miért nem szól?</p>
<p>Az oláh fölhúzta gömbölyű szemöldökeit, melyek mintha szénből
lettek volna kanyarítva az orrtól a halántékig, mozdulataik által
szabadon tolták előre hátra a homlokra lenyomott báránysüveget, s
fejbenézve a poétát karikára kinyilt szemeivel, ilyen kérdést
intéze hozzá:</p>
<p>– Kend az az ember, a ki pénzért szokott hazudni? <span class=
"pagenum"><a name="Page_135" id="Page_135">-135-</a></span></p>
<p>Ilyen terminológiával írta körül az oláh Kelemen diák hivatalos
hatáskörét.</p>
<p>Kelemen diák méregbe jött.</p>
<p>– Hát te ki ökre vagy? kiálta az oláhra.</p>
<p>– A dumnye nagyságos úré, a ki ezt a leveledet küldi, felelé az
egész ártatlanul.</p>
<p>– Hogy híják az uradat? kérdé emez boszúsan kapva el a levelet
az oláh kezéből.</p>
<p>– Hát nagyságos úrnak.</p>
<p>Kelemen diák fölszakítá a levelet s ezen szavakat olvasá
belőle:</p>
<p>«Jőjjön kegyelmed egy szóra hozzám, a hova ezen ember vezetni
fogja.»</p>
<p>Kelemen diák idáig is dühös volt, végre még azon gondolat, hogy
őt valahová hivják, mikor csizmája nincsen, egészen kivette
sodrából.</p>
<p>– Eredj! ordítá az oláhra, mondd meg az uradnak, akárki fia
legyen, hogy – eb ura a fakó, – ő is annyira van én hozzám, mint én
ő hozzá, ha ő akar velem beszélni, ő fáradjon ide. Értetted?</p>
<p>– Értettem, dumnye macska; viszonza az oláh; ijedtében azt a
czímet ejtve ki száján, melyen egymás között szokták emlegetni a
czirkálót; hanem azután kotródott is.</p>
<p>Kelemen diák pedig nagy prosopopejával helyzé el magát magashátú
székére, két rettenetes nagy folianst helyezve maga elé a földre,
hogy az érkező észre ne vehesse mezítlábos voltát.</p>
<p>Nemsokára kemény, nyomatékos léptek hangzottak kívül az utczán,
s a mint Kelemen kitekinte az ablakán, nagy megütközéssel vevé
észre, hogy a ki őt látogatni jő, senki más, mint gróf Csáky László
uram ő méltósága, két aranysujtásos hajdú által kisérve.</p>
<p>No Kelemen, gondolá magában a diák, most tarts tekintélyt; ez
ugyan gróf és méltóságos úr, de olyan férfi, ki a fejedelemnél
kegyvesztésben áll, te pedig grátiában vagy és azonfölül
hivatalbeli ember. – Tehát eldugá lábait a <span class=
"pagenum"><a name="Page_136" id="Page_136">-136-</a></span> könyvek
alá s tollát keresztbetéve szájában, engedte Csáky Lászlót maga elé
járulni. Föl sem kelt előtte.</p>
<p>Csáky boszúsnak látszott a fogadtatásért.</p>
<p>– Kegyelmed nagyon fön tudja tartani a hivatali tekintélyt,
monda Kelemennek némi duzzogással.</p>
<p>– A mi vagyok, az a fejedelem ő nagysága kegyelméből vagyok,
viszonzá csinált büszkeséggel Kelemen, s összefonta karjait nagy
kevélyen.</p>
<p>– Hisz én is a fejedelem akaratából jöttem kegyelmedhez. Épen
egy igen kényes dologgal bizott meg ő nagysága, melyben
kegyelmednek segítségemre kell lennie, hanem az egész titokban
végzendő, s csak azért kivántam volna, ha kegyelmed jött volna
hintómhoz.</p>
<p>Kelemen diák e fölvilágosításra elfeledé tekintélyét.</p>
<p>– Engedelmet instálok, hebegé megzavarodva, s fejét alázatosan
nyakába húzva, nem tudtam, – tessék leülni. Nem levén azonban több
szék annál a szobában, a melyen ő maga ült, fölugrott róla, hogy a
grófot leültesse, s ezáltal kitünteté, hogy lábai a szükséges
öltözet híával vannak, melyre is Csáky rendkívül jóizűen elnevette
magát.</p>
<p>– Mi a patvar, hadnagy uram! Kegyelmed a nagy tisztelet miatt
csizmáit veti le, mint a török?</p>
<p>– Instálom, nem vetettem le, hanem az inasom ellopta, mikor
aludtam, s ez volt egyedül az ok, mely miatt kénytelen voltam
méltóságodnak ama goromba feleletet adni, a melyért remélem, hogy
régen megbocsátott.</p>
<p>Csáky jó kedve csak növekedett e nyilatkozat által.</p>
<p>– Hiszen hacsak ez a baj, azon mindjárt segíthetünk, mondá
Kelemen úrnak, s kiáltva hajduinak, megparancsolá, hogy a
kocsiládában eltett saját díszcsizmáit hozzák el a hadnagy úr
számára.</p>
<p>Kelemen diák szabódni készült, hogy ez rá nagy grátia, hanem
azután, hogy megpillantá az elhozott csizmákat, azok rendkívül
megtetszettek neki, lévén királyzöld szattyánból, és kivarrva
skófiummal, kétfelől széles arany <span class="pagenum"><a name=
"Page_137" id="Page_137">-137-</a></span> paszománynyal
megczifrázva, s fölütve emaillos sarkantyúval.</p>
<p>– Huzza fel kegyelmed szaporán, mondá Csáky, mert azután rögtön
útra kell indulnia.</p>
<p>Kelemen diák tehát megfogá a csizmát két fülénél fogva, s miután
abba belemosolygott volna, elkezdé fölfelé húzni. Ez persze nem kis
munka volt, mert Csáky uram nagy gavalléros szűk csizmákat viselt,
Kelemen diák pedig jókora lábakkal volt ellátva, úgy hogy háromszor
is hozzá fogott; háromszor kifáradt bele, míg lábát a csizma
torkáig birta sajtolni, s e közben úgy dolgozott szemével,
szájával, hogy Csáky László kidugta a fejét az ablakon, úgy
nevetett. Végre, hogy a sarkánál fönakadt, megfogva a lábtyű két
fülét, elkezdé magát bele gázolni, meggörnyedt positurával kopogva
körül a szobát, s nagyot nyögve minden dobbantásnál, úgy hogy mire
az egyik saruba belerugdalta magát, kidülledtek a szegény poéta
szemei, s pofáján csorgott az izzadtság.</p>
<p>Hasonló keserűségbe került a másik sarú felöltése is a jó
czirkáló hadnagynak, ki miután hat lóerővel dolgozott, hogy lábait
a nem nekik való térbe beleszorítsa, neki vörösödött elégültséggel
mosolyogta körül pompás feszes csizmáit, mik gyönyörűen
harmoniáztak öltözetének többi poros, tintás és zsiros
alkatrészeivel.</p>
<p>– Figyeljen kegyelmed arra, a mit mondok; szólt Csáky leülve
úrias positurával az egyetlen székre, míg az állva maradt diák hol
az egyik lábát, hol a másikat emelgette sziszegve, s majd kékre,
majd zöldre sáppadva, a mint a csizma kezdte szorítani
tyúkszemeit.</p>
<p>– Mikor volt kegyelmed czirkáló körúton? kérdé Csáky.</p>
<p>– Bizony nem tudom azt.</p>
<p>– Kellene kegyelmednek tudnia. Mért nem jegyzi föl magának? A
fejedelem kivánja, hogy menjen kegyelmed tüstént, és tegye meg a
czirkálást haladéktalanul, legszigorúbb szemügyre vevén a Toroczkó,
Bánfi-Hunyad és <span class="pagenum"><a name="Page_138" id=
"Page_138">-138-</a></span> Bonczida közt eső helységeket. A
szokott kérdő-pontokon kívül, melyeket a nép elé szokás
terjeszteni, még e következő kérdést fogja kegyelmed a
kikérdezettekhez intézni: «nem látott-e valaki idegen országi
állatokat a körül fekvő erdőkben?»</p>
<p>– Idegen országi állatokat? ismétlé gépien a fanyalgó
hivatalnok.</p>
<p>– És ha valahol azt fogják mondani, hogy láttak, elvezetteti
kegyelmed magát azon környékre, s mindaddig fog fürkészni, míg csak
nyomára nem akad.</p>
<p>– Instálom alássan, miféle állatok lehetnek azok? kérdé szepegve
a diák.</p>
<p>– No no, ne féljen kegyelmed, nem hétfejű sárkány az, sem
minotaurus, legfölebb is egy fiatal párducz.</p>
<p>– Párducz? hebegé elszörnyedve Kelemen diák.</p>
<p>– Nem lesz kegyelmedre bízva annak elfogása, vigasztalá őt
Csáky, csupán tartózkodása helyét kellend kikutatnia, s azt énnekem
hírül adni.</p>
<p>– S vajjon, ha ama fenevad, melyről pedig nagyon kételkedem,
hogy Erdélyországban tartózkodjék, valahogy Bánfi Dénes uram
territoriumába találna átvetődni? kérdé Kelemen diák, mittevő
legyek akkor?</p>
<p>– Utána menend kegyelmed.</p>
<p>– De az ő birtoka, instálom, liberbaronatus: a hol az én
hatásköröm megszünik.</p>
<p>– Kelemen diák, ne legyen kend oly együgyű! kiálta föl Csáky.
Hiszen nem mondtam én, hogy oda brachiummal szükség menni, az egész
expeditiónak titokban kell megtörténnie. A kalauz és kegyelmed
fogják egyedül nyomozni a vadállatot; mely, hogy e környéken van,
arról biztos tudomást szereztünk, kegyelmed ügyességétől függ annak
határozottabb fölfedezése. A többi azután vállalkozóbb emberek
dolga lesz.</p>
<p>Kelemen diák nagyon furcsának találta az egész bizományt, de nem
mert szólni, csak meghajtá magát, nagyot sóhajtva. <span class=
"pagenum"><a name="Page_139" id="Page_139">-139-</a></span></p>
<p>– Mindenek fölött pedig ügyesség, gyorsaság és titoktartás. E
három dolog, melyet kegyelmed figyelmébe ajánlok.</p>
<p>– Tüstént indulok, méltóságos uram, szólt aláhangoltan Kelemen,
csak elébb lovat kérek valahol kölcsön, nem akarnám ezeket a szép
csizmákat elszaggatni a gyalog utazásban.</p>
<p>– Az egy kissé lassan is fogna menni; hanem azért ne fáradjon
kegyelmed ló után, majd egyik csatlósom leszáll a magáéról, s
kegyelmed felülhet arra, csakhogy aztán el ne feledjen neki abrakot
adatni, nehogy a bőrét hozza vissza.</p>
<p>Kelemen diák magán kívül lőn ennyi grácziára s rögtön sietve
köté föl tarsolyát és rezes kardját oldalára, s miután tarsolyába
egy tekercs pergament, egy szál irónádat s egy srófonjáró
fakalamárist elhelyeze, késznek nyilatkozék a rögtön indulásra.</p>
<p>– Kegyelmed ugyan könnyű készülettel van az útra; mondá
Csáky.</p>
<p>– «Integer vitæ, scelerisque purus, non eget Mauri jaculis,
neque arcu», viszonzá a philosoph, a classikusokat czitálva, s
miután kezébe adták a kantárszárat, azon volt, hogy a lóra
felülhessen. Az uri paripa azonban, a mint észrevette, hogy a diák
egyik lábát a kengyelbe tette, elkezde oldalogni, keringeni,
féllábon ugráltatva maga mellett a felülni törekvő poétát, míg a
nevető csatlósok zablájába nem kaptak s föl nem segíték a jámbor
lovagot, kinek minthogy hosszú lábai voltak, s a gonosz hajdúk igen
magasra csatolták fel a kengyelszijat, úgy kellett ülnie a lovon,
mint a hogy a tevén szoktak ülni.</p>
<p>Csáky László még egyszer utána kiálta, hogy el ne felejtse a
mondottakat, mire a poéta akaratja ellen sarkantyúba kapta
paripáját, s eszeveszetten neki rugaszkodék s nyargalt vele árkon
bokron keresztül; a mente, fringia és tarsoly csak úgy lódingolt a
szerencsétlen lovas után, ki elől hátul kapaszkodott a nyereg
fájába, Thoroczkó népének <span class="pagenum"><a name="Page_140"
id="Page_140">-140-</a></span> nagy hahotájára, kik sorban ültek
künn házaik előtt a szakállszárítón.<a name="FNanchor_2" id=
"FNanchor_2"></a><a href="#Footnote_2" class="fnanchor">2)</a></p>
<p>Legelőbb is Abrudbánya felé vette útját a czirkáló hadnagy;
hajdan, míg inasa is volt, abból állott egész úti kisérete, ennek
híával kénytelen volt helységenkint a helybeli biróság
assistentiájával beérni s magánosan szállinkózni
faluról-falura.</p>
<p>A mint egy szűk útból kiérve, egy hegyi patakon keresztül vezető
rozzant hidon átbaktatna, a sürűségben nagy tűz körül egy csoport
szurtos emberfélét lát guggon ülni. Eleinte czigány családnak nézte
őket, míg közel érve hozzájok, nagy rémültére tapasztalá, hogy azok
tatárok, kik lovaikat széteresztve, egy levágott ökröt sütnek s azt
ülték körül.</p>
<p>Visszafordulni már nem volt tanácsos, az út pedig épen a
sütkérező csoport mellett vitt el. Kelemen diák tehát legjobbnak
találta olyan képet csinálni, mintha épen nem félne, s nagy
nyugodtan kullogva el a rábámuló csoport előtt, úgy tett, mintha
különösen érdekesnek találná megszámlálni, hogy hány makk van egy
fán? s mintha csak akkor venné észre őket, mikor melléjök ért,
megbillenté előttük süvegét s röviden eldörmögé a «salem alek»-et s
ment tovább, a nélkül, hogy hátra nézne.</p>
<p>Idáig jól ment minden, hanem e perczben a tűz mellől fölugrott
két tatár, s utána kiáltott a lovagnak, hogy álljon meg! Kelemen
diák látva, hogy mindkét ember fegyvertelenül rohan feléje,
gondolá, hogy tán nem valami gyilkos szándék vezérli őket ellene s
bevárta magához.</p>
<p>A mint azonban mellé ért a két kutyafejű, egyik jobb, a másik
balfelől kapva a lovagot, megkapák annak lábait s semmitsem akartak
kevesebbet, mint azokról a szép zöld csizmákat lehúzni.</p>
<p>– Ejnye beste lélek fiai! kiálta föl, dühbe hozva, Kelemen diák,
s kapá rezes kardját, hogy majd mindjárt <span class=
"pagenum"><a name="Page_141" id="Page_141">-141-</a></span> kihuzza
s levágja valamelyiknek a fülét. De a becsületes fringia tíz év óta
nem levén kihúzva tokjából, belerozsdásodék abba úgy, hogy Kelemen
diák minden erőködése mellett sem birta azt kimozdítani, mialatt a
két tatár jobbra-balra czibálta a hánykódó lovagot lábainál fogva,
természetesen nem sikerülvén nekik a szűk sarukat azokról
lehúzhatni. A tatárok Kelemen diákot, ez pedig őket szidta és
mocskolta.</p>
<p>E lármára odaérkezék az aga; egy fehér szakállú, feketeképű
sovány orángutáng s rekedt hangon kérdezé, hogy mi baj?</p>
<p>Kelemen diák elővoná mentéje zsebéből az őt hitelesítő pergament
s azt mutatá neki, nem birva beszélni dühében, a két tatár pedig
mérges taglejtéssel magyarázott valamit idegen nyelven, a csizmákra
mutogatva.</p>
<p>– Ki vagy, te hórihorgas hitetlen? kérdé tőle az aga; a ki a
próféta szent szinét, a világos zöldet, melyet az igazhivők csak
templomaik boltozatán s a padishah turbánján bírnak megtekinteni,
öltözeted legalsó részén, a csizmákon viseled, mikkel a sárban
szokás járni? hogy égj meg elevenen, istentelen giaur!</p>
<p>– Én Apafi Mihály uram ő nagyságának czirkáló hadnagya vagyok,
szónokolta a diák félelmes páthoszszal. Az én személyem szent és
sérthetetlen. Én rendelem meg a felséges szultán seregei számára az
enni és inni valókat, én szedem be az adót és én hirdetem ki; azért
engemet bocsássatok szabadon, mert én nevezetes személy vagyok.</p>
<p>A plaidirozás tetszett a tatároknak, az aga helybenhagyólag inte
alattvalóinak, mintha épen ez volna az az ember, a kire szükségük
van; s azzal nyájasabb hangon kezde szólni hozzá:</p>
<p>– Te mondád, hogy az adót ki szoktad hirdetni; ime, az én uram,
a nagyváradi Ali basa ő kegyelme, azért küldött engem e helyre,
hogy az új adót adjam tudtára a népnek; de hát te épen jókor jösz
előmbe, nincs is egyéb <span class="pagenum"><a name="Page_142" id=
"Page_142">-142-</a></span> dolgod, azért okosan fogsz cselekedni,
hogyha egyúttal ezt is kihirdeted.</p>
<p>– Igen szivesen, monda Kelemen diák s szeretett volna már
menni.</p>
<p>– Megállj még! szólt az aga visszaintve, azt sem tudod még,
mennyi lesz az új adó? Potomság az egész. Csupán csak annak
elismerésére lesz ez kivetve, hogy mi uraitok vagyunk. Az egész nem
több, mint fejenkint minden embertől egy kis pénz. Ez bizony nem
sok.</p>
<p>– Nem biz az, hagyá helybe Kelemen, csakhogy elébb
szabadulhasson.</p>
<p>– Csak ne szaladj még! Csitítá az aga. Én nem szeretném, ha e
rendeletemet nem hajtanád végre, de miután tudom, hogy ti a nekünk
adott szó nem teljesítését nem tartjátok esküszegésnek, tehát egy
becsületes szolgámat melléd rendelem, a ki faluról-falura kisérjen,
s vigyázzon rád, hogy az adót mindenütt kihirdesd.</p>
<p>– Jól lesz, kegyelmes uram, biztatá őt Kelemen diák, arra
gondolva, hogy majd elhagyja ő azt a becsületes embert a legelső
faluban.</p>
<p>– Ülj föl lovadra, Zülfikár, inte ezzel az aga egy
szolgának.</p>
<p>A megszólított gonosz kancsalszemű szikár legény volt; szurtos,
mint a többi, de arczalkotása bizonyítá, hogy nem e fajból való;
sőt ha ily jelentéktelen egyéniségekre gondunk volna,
ráemlékezhetnénk, hogy már láttuk őt valahol.</p>
<p>– Te pedig, szólt az aga a mindenképen szabadulni vágyó
Kelemenhez, levesd azokat a zöld csizmákat a mint haza érsz, mert
ha még egyszer meglátom azokat a lábadon, olyan ötszáz ütleget
kapsz a talpadra, hogy vőlegény korodban is megemlegeted.</p>
<p>Kelemen diák helybenhagyott mindent s örült, hogy végtére
megszabadulhatott, és ügetett tovább Abrudbánya felé. A melléje
adott tatár-kisérő hűségesen lovagolt oldala mellett.</p>
<p>Kelemen diák egyszer-egyszer félretekinte kisérőjére,
<span class="pagenum"><a name="Page_143" id=
"Page_143">-143-</a></span> ismét hirtelen visszakapva róla
szemeit, mert a török kancsal tekintete miatt sohasem lehetett
kivenni, hogy hová néz? E közben elgondolá magában Kelemen diák,
milyen könnyen meg fogja ő ezt a tatárt csalni, s e gondolatra
titkosan mosolygott magában s szemeivel hunyorgatott s fejével
önelégülten biczczente rá.</p>
<p>– De nem fog kend engem rászedni, czirkáló hadnagy uram! Kiálta
föl egyszerre véletlenül tiszta magyarsággal a tatár, mintegy
leolvasva a gondolatot a hadnagy arczáról.</p>
<p>A megszólított csaknem leesett lováról ijedtében, el nem tudva
képzelni, hogy mely ördög ez, a ki leolvassa az ember orráról a
gondolatot, s magyarul szólal meg tatár létére?</p>
<p>– Sohase törje kegyelmed rajtam a fejét, szólt nyugodtan a
török; én magyar renegát vagyok, hajdan Balassa Imre uramat
szolgáltam, én segítettem Corsar béget elfogni és megmérgezni, s
hogy e miatt a magyarok elkezdtek üldözni, fölcsaptam töröknek, s
ha a próféta segít, még valaha kapudán basa is lehet belőlem. Azért
ne is fáraszsza kegyelmed az elméjét azon, hogy engem mint tegyen
lóvá? mert láthatja, hogy vén rókával akadt össze.</p>
<p>Kelemen diák keservesen megvakará tarkóját s faluról-falura
kisérve a renegát által, miután a hivatalos kérdéseket elvégezte,
kénytelen kelletlen kihirdeté az egy kispénz adót is, melyen
annyira kapott mindenfelé a nép, hogy ott helyben rögtön lefizeté
azt a tatárkisérő markába.</p>
<p>Hanem a párduczról senkisem akart tudni semmit. Ha a paszomántos
zöld csizmákat nem respectálják, még tán ki is nevették volna a
hadnagyot.</p>
<p>Csupán egy kis oláh falu volt még hátra, messze benn a hegyek
között, – Marisel, – azontúl már Bánfi úr hatósága alatti földek
következtek, a hová a czirkáló hatásköre nem terjedett.</p>
<p>Oda is elkiséré őt a renegát. <span class="pagenum"><a name=
"Page_144" id="Page_144">-144-</a></span></p>
<h2>XI. SANGE MOARTE.</h2>
<p>A czirkáló és kisérője fél napnál tovább haladt már a batriniai
rengetegben Marisel falva felé; Kelemen diák fűtől fától
kérdezősködött, hogy itt lesz-e már a falu? s szüntelen azon
választ kapta, hogy még jó messze van.</p>
<p>Majd egy-egy oláh paraszt jött reájok szembe; hosszú szekerébe
bivalok voltak fogva; az ember szüntelen kiabált a lomha állatokra
s ijesztgető kézmozdulatokkal iparkodott azokat sebesebb menésre
serkenteni; majd egy-egy patakon kellett átgázolniok, hol
félmeztelen, de rongyaiban is tarka czigánynép mosott a fövényből
sáraranyat, a kérdezősködő idegenre bámészkodva vadállat módjára;
itt-ott az útfélen mohos fa odvába egy-egy szent kép volt
felállítva, melynek elavult festéséből csak a halvány aranyozás
látszott még meg; a pudvás fülkébe le volt téve a pomana, egy korsó
tiszta forrásvíz, melyet fiatal oláh leány állított oda hagyományos
kegyes szokásból a szomjas utazóknak.</p>
<p>Az út majd a mélybe, majd a magasba vitt, az utazók többet
vezették lovaikat gyalog, mintsem rajtok ültek. Köröskörül
változékony rengeteg; magas egyenes bükkfák, terebélyes tölgyek,
néhol sötétzöld fenyves.</p>
<p>Egy helyen kétfelé látszott válni az út; egyik ága ment végig a
völgyön, másik felvonult oldalt a meredeknek, egy kopasz hegy
tetejére, melyről egy kiálló szikla oly meredeken függött alá,
mintha minden perczben alá készülne rohanni.</p>
<p>– No, most merre menjünk? kérdé tétovázva Kelemen, ennyire soha
sem jártam.</p>
<p>– Hát csak menjünk a járt úton, felelt Zülfikár, bolond menne
fel ide a meredekre? ez bizonyosan valami hámorba vezet.</p>
<p>Kelemen diák kételkedve tekinte szélylyel s ime megpillanta
<span class="pagenum"><a name="Page_145" id=
"Page_145">-145-</a></span> egy embert ott azon sziklán ülni, mely
meredeken az út felett függött.</p>
<p>Fiatal oláh legény volt, sápadt arczczal, hosszan lelógó göndör
hajfürtökkel, bőrködmene szét volt nyitva mellén; süvege mellette
hevert; ott ült gunnyasztva a százlábnyi magas szikla szélén,
lábait a mélységbe lógatva, s fagyos arczát két tenyerébe fektetve,
mialatt szemei mereven látszottak a távolba bámulni.</p>
<p>– Hej! hopp, frátye! kiálta fel rá Kelemen diák, keverve
magyarral és latinnal az oláh szót: ungye méra ista via?</p>
<p>Az oláh hallani sem látszott a kiáltást; azon helyzetben maradt,
bámulva és könyökölve.</p>
<p>– Ez süket, vagy meghalt, szólt Zülfikár miután hiába kiabáltak
fel rá mind a ketten. Legjobb lesz, ha megyünk odább a tört úton. S
azzal ügettek előre.</p>
<p>Az oláh utánok sem nézett.</p>
<p>Már az est is elközelgett s a mariseli útnak még mindig nem
szakadt vége, egyik völgyből a másikba ment az át, a nélkül, hogy
valahol emberi hajlék mellett vitt volna el, az útban heverő kövek
s a keresztül szivárgó vadvíz csaknem járhatlanná tevék.</p>
<p>Végre valahol az erdőben tüzet láttak fellobogni maguk előtt, s
énekhangos rikoltozás üté meg füleiket.</p>
<p>Közelebb jutva a helyhez, egész faderekakból rakott máglyát
láttak égni egy fáktól beárnyazott téren, melyeknek lombjait
veresre perzselé a koronájukon túlcsapkodó láng.</p>
<p>A máglyától nem messze egy csoport oláh tánczolt, szilaj
tagjártatásokkal; hosszú botjaikat leütötték a földre, s nagyokat
vetettek magukon vele, lábaik rángatózásai jegyeket látszottak írni
a földre s kezeikkel vadul hadarászva, átkozódó verseket mondtak
közbe, mintha valami boszantó szellemhez beszélnének.</p>
<p>A férfiak körül fiatal lánykoszorú tánczolt, egymás kezét fogva,
amazokat körülvevék, s jobbra-balra körül keringék; <span class=
"pagenum"><a name="Page_146" id="Page_146">-146-</a></span> szép,
fiatal, nyájas arczaik, gyöngyökkel és szalagokkal átfűzött fekete
hajtekercseik, virágokkal himzett öltözetük, ránczos
patyolat-ingeik, széles csíkos katrinczáik, gömbölyű nyakukon
csengő-bongó arany, ezüst pénzfüzéreik, sarkas piros csizmácskáik
oly kellemesen ellentétezve férfiaik vad, marczona képeivel, a
bozontos hajgubanczra felnyomott magas csalmákkal, a vörösre égett
mezetlen nyakkal, a zsiros bőrködmönökkel, a széles rézcsatos
tüszőkkel s a szíjas bocskorokkal. Még a táncz és ének is oly
különböző volt; a hölgyek összefogózva lebegék körül a férfiakat s
valami panaszos andalgó danát énekeltek azalatt, míg a férfiak vad
rugdalózásokkal tapodták a földet, rikoltozó kurjantással szólva
közbe. A mellettük lobogó tűz vörös fényt és sötét árnyat vetett a
vad csoportozatra.</p>
<p>Végül egy fatörzsön ült egy vén dudás, kiáltozó kecskebőrét
nyeggetve hóna alatt, melynek egyforma czifrázatai szilaj
disharmoniával keveredtek az énekbe.</p>
<p>Midőn a máglya már egészen parázszsá égett, hirtelen szétváltak
a tánczolók, s előhozva egy szalmából kitömött s rongyokkal
felöltöztetett nőalakot, fölfekteték két nagy rudra s vadul
kiáltozva: «Marcze Záre! Marcze Záre!» a tűzhöz vivék azt, s ott
felkiáltva mindannyian háromszor: «égj meg, átkozott kedden
esti<a name="FNanchor_3" id="FNanchor_3"></a><a href="#Footnote_3"
class="fnanchor">3)</a> boszorkány!» bele hajíták a tűzbe s azzal
az összefogózott nők körültánczolák örömdanával a máglyát, míg a
báb el nem égett; azután pedig a férfiak ugráltak keresztül a tűzön
vad örömriogással.</p>
<p>– Hát ti kik vagytok s mit csináltok itten? kiálta rájok Kelemen
diák, kit egész odáig senki sem vett észre.</p>
<p>– Mariseli lakosok vagyunk, Marcze Zárét égettük meg; felelék
azok egyhangúan és komoly képpel, mint kik valami bölcs dolgot
végeztek. <span class="pagenum"><a name="Page_147" id=
"Page_147">-147-</a></span></p>
<p>– No hát csak végezzétek hamar, aztán jertek a faluba, mert
törvényt kérdeni jöttem ide, az én uram, a fejedelem
parancsából.</p>
<p>– Én pedig az új adót beszedni, folytatá a szót Zülfikár, az én
uram, a hatalmas nagyváradi Ali basa parancsából.</p>
<p>Az oláhok szótlanul néztek a czirkáló után, míg szemeik elől
eltűnt, akkor ökleikkel fenyegetőzve kiáltának utána:</p>
<p>Vigyen el a Marcze Záre!</p>
<p>Azután előlbocsátva a dudást, s hosszú sorban összekapaszkodva,
nagy énekszóval vonultak be a nem messze eső faluba.</p>
<p class="center">* * *</p>
<p>Hosszadalmas oláh helység volt, melybe a czirkálók jutottak.
Egyik ház olyan, mint a másik, magas tetejű sárkalyibák, kiálló
szarufáikkal, sövénynyel körülfonva, az ajtók alacsonyak, a ki
belép rajtok, fejét alá kell hajtania. A ház egyetlen szobából áll,
abban lakik az egész család, gyermekek, vének, és tyúkok és
kecskék. A falu elején áll egy óriási diadalív, roppant
márványdarabokból összehordva, a portale tetején egy Minerva fő
nélkül, a homlokzaton csaták alakjai domborművezetben, alattuk nagy
betükkel, római nyelven: «e várost építteté a győzhetlen Traján
diadalai emlékére». Túl rajta rongyos, sárral tapasztott
kalyibák.</p>
<p>Egy halottas ház előtt ül ledőlt corynthi oszlop capitaléján a
legvénebb vénasszony, a prefika, megfizetett jajgatással siratva a
benn holtan fekvő fiatal hajadont.</p>
<p>Fűvel benőtt domboldalban látszik valami gömbölyű kőépület;
hajdan tán egy római hős emlékére épült fanum lehetett az, most az
oláhság elfoglalta azt templomnak, hegyes tetőt épített rá, s
belsejét bemázolta szörnyű festésekkel.</p>
<p>A czirkáló más nyilvános hely hiányában a templomba gyűjté össze
a népet. A sokaság körül állt, az öregek <span class=
"pagenum"><a name="Page_148" id="Page_148">-148-</a></span>
mankóikra támaszkodva. Az alkony vereslő sugára keresztül sütött a
gömbölyű ablakokon, sajátszerű világítást adva az ódon épület
belsejének, mely földig tele volt festve idomtalan szentek
képeivel, miket paraszt művészek szörnyeteg phantasiája
felöltöztetett piros palástokba, sarkantyús csizmákba. A sok
csodakép közől nem hiányzott azon szokott allegoriai kép, mely a
halált ábrázolja, karjai közt egy királyt, egy koldust és egy papot
ragadva magával, s az ájtatos szent képek között ott terpeszkedtek
a nyelvöltögető ördögök, elkárhozott bűnösök üstökébe kapaszkodva.
Egy-egy alak akkora, mint egy óriás, a másik, mint amannak az
ökle.</p>
<p>Az ikonostas mögött állt a pópa és a czirkáló, aranyos képek s
szentelt koszorúk özönében: a midőn a czirkáló fölolvasva a nép
előtt szokott megbízó levelét, a korláthoz szólítja a birót, egy
magas, nagyfogú férfit s e következő kérdéseket intézi hozzá:</p>
<p>– «Vannak-e közöttetek bűbájosak és varázslók, kik az ördögöt
segítségül hívják?»</p>
<p>A sokaság félelmes suttogással fogadta a kérdést s hosszú szünet
után a pópa felelt:</p>
<p>– Egy volt a mult évben, nagy jó uram; egy istentelen gonosz,
kinek májfoltok voltak nyakán és testén, melyek, mint az ördög
által az emberi testbe foltozott darabok, ha tüzes vassal
süttetének, sem fájtak neki. Ezt még tavaly fölküldtük a
synedriumnak Fehérvárra, a holott nem állva ki a vízpróbát,
csakugyan meg is égettetett.</p>
<p>– «Vannak-e köztetek boszorkányok, lidérczek, mások gyermekeinek
megrontói, kik az emberek belein csomót kötnek, a levegőben járnak,
a tejet véressé teszik, s kigyótojásokat költenek ki, vagy zárnyitó
füvet keresnek, avagy magukat láthatlanná teszik?»</p>
<p>E kérdésre egyszerre száz felelet szólalt föl, mindenki
iparkodott a kérdezőt saját tudomásával megismertetni, kivált a
fiatal menyecskék dühösen tolongtak a czirkáló körül. <span class=
"pagenum"><a name="Page_149" id="Page_149">-149-</a></span></p>
<p>– Csak egy beszéljen egyszerre! parancsolá a hadnagy
tekintélylyel. Szóljon a biró, mit tud.</p>
<p>– Igenis, volt egy vén boszorkány a faluban, nagy jó uram, szólt
sunnyogóan a biró, nálunk Dainicziának hítták. Régen rontotta már
az embereket, mert veresek voltak a szemei. Ha akarta, olyan
zivatart hozott a falura, hogy a házak tetejeit szedte le a szél.
Egyszer szintén oda volt jégesőért s a faluban három helyen ütött
le az istennyila. Erre az asszonyok felbőszültek, megragadták s
beleveték a patakba. Az asszony még ott is azt kiáltotta:
megálljatok, visszakérnétek még tőlem azt a vizet, a mit most
megitattok velem. Az asszonyok erre kifogták alább, hogy a köveknél
fenakadt, karót vertek szivén keresztül s elásva a völgyben, egy
nagy követ hengerítettek rá. De az idén csakugyan beteljesült
rajtunk boszorkány-átka. Egész nyáron egy csepp eső nem esett a
határon! elszáradt mindenünk, barmaink vészben hullottak el. «Az
esőt és harmatot mind a Dainiczia itta meg». Erre mi is lementünk
sírjához, nagy lyukat fúrtunk belé mélyen, azon keresztül «addig
töltöttük bele a vizet, míg csak bevette», ezt kiáltozva: igyál,
lakjál jól, átkozott lidércz, ne idd meg tőlünk az esőt és
harmatot. Igy fordult el tőlünk a nagy szárazság végtére.</p>
<p>A pópa bizonyítá, hogy az előadás hiteles, Kelemen diák
följegyzé azt buzgón a pergamenre.</p>
<p>Jött a harmadik kérdés.</p>
<p>– «Van-e közöttetek, a ki dohányt mer színi? levelet pipába
vágva, avagy tűzre téve, s úgy belehelve».</p>
<p>– Nincs, uram, felele a biró, nem ismerjük azt az eledelt.</p>
<p>– Meg se is próbáljátok ismerni, mert a ki rajta kapatik, ország
határozatánál fogva a pipaszár orrán keresztül szuratik s a bűnös
úgy vezettetik végig a vásártéren.</p>
<p>Negyedik kérdés az volt:</p>
<p>– «Nem visel-e a parasztok között valaki posztó ruhát, avagy
nyestkalpagot; vagy pedig szattyáncsizmákat?» <span class=
"pagenum"><a name="Page_150" id="Page_150">-150-</a></span></p>
<p>– Dehogy viselünk, uram, tiltakozék a biró, bárcsak ködmenre és
bocskorra telnék szegénységünktől, nem hogy festett posztóra és
szattyánra vágyódjunk.</p>
<p>– Ezt tennetek nem is volna szabad, mert az ország rendei
«megtiltották a parasztoknak úrias ruhába öltözködni».</p>
<p>Ötödik kérdés:</p>
<p>– Kik voltak, a kik ellene szegültek az ország azon
határozatának, «hogy a parasztok irtsák ki a verebeket?»
kicsufolván azon embereket, kik a verébfejek beszedésével valának
megbízva?</p>
<p>A biró alázatosan közeledett a czirkálóhoz.</p>
<p>– Higyje meg kegyelmed, nagy jó uram: a szárazság, a rossz
esztendő miatt még a verebek is elpusztultak a határból; – mondja
meg kegyelmed a fejedelemnek, hogy egyet sem foghattunk az egész
nyáron.</p>
<p>– De hisz ez hazugság! förmedt föl Kelemen diák.</p>
<p>– Bizony mondom, úgy van, állítá a biró, megfogva Kelemen kezét
s nagy ügyesen két ezüst máriást csúsztatva markába.</p>
<p>– Az bizony nem lehetetlen. Szólt a czirkáló
megengesztelődve.</p>
<p>– Végtére, feleljetek azon kérdésre: nem látott-e valaki
közületek külföldi állatokat, avagy idegen fenevadakat itt a
környékben kóborolni?</p>
<p>– De biz uram, láttunk mi eleget.</p>
<p>– S mely állatok voltak azok? Kérdé Kelemen diák örvendetes
kiváncsisággal.</p>
<p>– Hát – kutyafejű tatárok.</p>
<p>– Bolond! nem olyat kérdeztem. Valami idegen négylábú vad, holmi
pettyegett bőrű állat nem jött-e szemeitek elé, mikor erre-arra
jártatok az erdőben? hisz ti minden barlangot fölkutattok, mert még
most is keresitek Decebal elrejtett kincseit.</p>
<p>A biró fejét csóválta nagy hitetlenül s szétnézve népein, vállat
vonva viszonzá: <span class="pagenum"><a name="Page_151" id=
"Page_151">-151-</a></span></p>
<p>– Mi nem láttunk semmi ilyes csodát, uram, hacsak talán a Sange
Moarte nem látott, mert az szüntelen az erdőket és barlangokat
járja bolondképen.</p>
<p>– Hát hol az a Sange Moarte? ide kell híni.</p>
<p>– Hjaj uram, bajos azt megkapni. Ritkán jön a faluba. De itt
lesz tán az anyja.</p>
<p>– Itt van, itt van! kiáltozák többen, egy vén, beesett képű
asszonyt tuszkolva előre, kinek feje össze-vissza volt burkolva
fehér kendőjével.</p>
<p>– Hát kend micsoda bolond nevet adott fiának? riadt rá a
czirkáló, ki hallotta azt: valakit «holt vérnek» nevezni el?</p>
<p>– Nem én adtam neki e nevet, uram, szólt tört hangon az oláhnő,
a falu népe nevezte őt annak, mivelhogy sohasem látta őt nevetni
senki, sem senkihez nem szólt soha, s ha megszólíták, nem felelt
rá; apját sem siratta meg, mikor meghalt, sem a leányokhoz nem járt
el a fonóba; csak az erdőket járta szüntelen.</p>
<p>– Jól van, öreg; erre nekem semmi gondom.</p>
<p>– Tudom, uram, hogy ezzel neked semmi bajod; de mégis kell azt
tudnod, hogy a falu legszebb leánya, a szép Floricza, az én fiamba
volt szerelmes. Nem volt annál szebb hajadon egész Havaselig sehol.
Olyan fekete szemeket, olyan sarkig érő hajtekercset, piros orczát,
karcsú termetet hetedhét országon nem találnál többet. S hozzá
milyen szorgalmas volt és fiamat hogy szerette! Tizenhat hímzett
inge volt festett ládájában, miket maga kezével font és szövött, s
nyakában kétszáz ezüst és húsz arany pénzből viselt füzért. – Sange
Moarte soha rá sem nézett a leányra. Floricza hiába kötött
bokrétát, ő nem tűzte azt süvege mellé, hiába adott neki kendőt,
nem kötötte gomblyukába; énekelhetett a leány a tűzhely mellett,
mikor ő azon ment, akármilyen szép nótákat, Sange Moarte meg sem
állott a küszöbnél; pedig úgy szerette a leány! Sokszor mondta
neki, ha az utczán találkoztak: «felém sem jösz, még tán akkor sem
néznél meg, ha meghalnék». – <span class="pagenum"><a name=
"Page_152" id="Page_152">-152-</a></span> Sange Moarte azt felelte:
«Akkor mégis megnéznélek». – «Meg is halok én hát nemsokára». –
Szólt búsan a leány. – «Akkor majd meglátogatlak». – Szólt Sange
Moarte s odább ment. – Unod magadat, jó uram? A mesének vége van
már. A szép Floricza halva fekszik. Szíve megszakadt bújában. Ott
fekszik a ravatalon, a ház előtt ki van tűzve a gyászfenyős
armindenu; majd ha meglátja Sange Moarte, s megtudja róla, hogy
Floricza halva fekszik, előjön ismét az erdőkből, holt szerelmesét
megnézni, a mint annak megigérte, mert ő megszokta tartani szavát.
Akkor beszélhetsz vele.</p>
<p>– Jól van, öreg, szólt Kelemen diák elkomorodva s mintegy
boszankodva azon, hogy a paraszt embereknek is van költészete, kik
Horaczius ars poetikáját sem olvasták. Rá kell lesni a fiúra, mikor
oda jön s hirül adni.</p>
<p>– Jobb lesz uram, ha magad jösz oda, szólt az öreg, mert másnak
alig hiszem, hogy feleletet adjon akármi kérdésre.</p>
<p>– Legyen hát, vezessetek oda, szólt hivatalos buzgósággal a
czirkáló s az egész összegyűlt csapat megindult a falu túlsó végén
levő halottas ház felé.</p>
<p>A mariseli falu túlsó vége annyira van a templomtól, hogy mire a
gyülekezet odaért, egészen beestveledék.</p>
<p>A hold feljött a hegyek megül; a házak mellé fenyők voltak
ültetve, azoknak sötét lombozatán keresztül sütött halaványan az
éjszakai világ; – a távolban valami pásztorsíp búbánatos dúdolása
hallik; – kis fehér ház előtt sirdogál a fizetett vén asszony; – a
szellő lengeti az armindenu gyászpántlikáit; – a kis házban fekszik
holtan a szép fiatal leány, várva elbujdosott kedvesét; – a
holdvilág rásüt halavány arczára.</p>
<p class="center">* * *</p>
<p>A nép körülfogta a halottas házat, tipegve, susogva
belopózkodtak az udvaron, benéztek az ablakon; suttogák: «itt van,
itt van!» A czirkáló, a pópa, a biró és Sange Moarte anyja beléptek
a szobába. <span class="pagenum"><a name="Page_153" id=
"Page_153">-153-</a></span></p>
<p>A küszöbön keresztül feküdt holtrészegen a leány apja, ki a nagy
gyász miatt még tegnap úgy leitta magát, hogy holnapig föl nem
ébred. A szoba közepén volt a fenyőfakoporsó, tarka rózsákkal
bemázolva mezei művészek ecsetétől; benne feküdt az alig
tizenhatéves leány, szép homloka halotti koszorúval átfonva, egyik
kezébe volt adva egy viaszgyertya, a másikba egy kis pénz; fejtől
két czifra viaszgyertya égett mellette, egy-egy mézes lepénynyel
fedett csuporba dugva, lábánál magas hátú festett széken ült
összegörnyedve s merev szemeit le nem véve a leány arczáról – Sange
Moarte.</p>
<p>A pópa és a biró babonás kegyelettel álltak meg az ajtóban;
Kelemen odalépett a legényhez, s a mint rátekinte, megismeré benne
ugyanazt, ki nem akarta neki megmondani az útat.</p>
<p>– Héj fiu, te vagy az, ki nem szoktál az embernek feleletet
adni?</p>
<p>A megszólított azzal igazolá e kérdést, hogy nem felelt rá.</p>
<p>– Hallod-e, most ide hallgass és felelj arra, a mit kérdek, én
vagyok a czirkáló hadnagy.</p>
<p>Sange Moarte némán, elmélázva tekinte Floriczára s oly
mozdulatlan maradt, mint maga a halott, még lélekzetvevését sem
lehete észrevenni. Anyja, a jó öregasszony, hizelgőleg fogta meg
kezét s igazi nevén szólongatá:</p>
<p>– Fiam, Jóva! felelj ezen úrnak, nézz reám, én vagyok az édes
anyád.</p>
<p>– Az én uram, a fejedelem nevében fölszólítlak téged a
feleletadásra! Kiálta rá mindig növekedő súlylyal a czirkáló.</p>
<p>Az oláh hallgatott.</p>
<p>– Kérdem tőled: vajjon erre-arra az erdőben kóboroltodban, nem
láttál-e külföldi állatokat? nevezetesen egy foltos, sárgapettyes
bőrű fenevadat, melyet párducznak neveznek a tudósok?</p>
<p>Sange Moarte összerezzeni látszott; mintha álmából <span class=
"pagenum"><a name="Page_154" id="Page_154">-154-</a></span>
költötték volna föl: merev szemei egyszerre ragyogva tekintének a
kérdezőre, arczán valami lázas hevület ütötte ki magát s csaknem
reszketve hebegé: «láttam, láttam, láttam».</p>
<p>S azzal eltakarta szemeit, hogy ne lásson a halottra.</p>
<p>– Hol láttad azt? kérdé a czirkáló.</p>
<p>– Messze, messze! sóhajta az oláh s azzal ismét elnémult,
homlokát tenyerébe temetve.</p>
<p>– Nevezd meg a helyet: hol?</p>
<p>Az oláh félve tekinte szét s mintha hideg borzadály futná át,
összerázkódék s félelmetes szemforgással sugá a czirkálónak:</p>
<p>– A Gregyina Drakuluj<a name="FNanchor_4" id=
"FNanchor_4"></a><a href="#Footnote_4" class="fnanchor">4)</a>
mellett.</p>
<p>A pópa és biró háromszor vetett magára keresztet, s ez utóbbi
nagy áhítattal pillanta egy a falon függő szent Péterre, mintha
oltalomra hívná ez alkalommal.</p>
<p>– Te bátor legénynek látszol, hogy az ördög kertjéhez közel
mertél menni, szólt a czirkáló; elvezetnél-e engem oda?</p>
<p>Az oláh örvendő arczkifejezéssel jelenté, hogy elvezeti.</p>
<p>– Szent Miklós és minden arkangyalok nevére kérlek, uram, kiálta
közbe a pópa, ne menj oda. Még a ki csak azon helyre tévedt,
sohasem került többet vissza. Jó lélek sohasem megy annak tájára
sem, ezt is csak a bűne vitte oda.</p>
<p>– Magam sem jókedvemből megyek oda, szólt fejvakarva Kelemen,
nem azért, mintha a táj nevétől félnék, hanem mivel nem szeretek a
hegyeken mászkálni, de hivatalom parancsolja s annak eleget kell
tennem.</p>
<p>– Legalább hát tűzzön kegyelmed egy szentelt barkát a süvege
mellé, sürgeté őt a gondoskodó lelkipásztor, vagy vigyen el magával
egy Mihály angyalt, hogy az ördögök közel ne érhessék.</p>
<p>– Köszönöm atyafiak; jobb lesz, ha egy pár bocskorról
<span class="pagenum"><a name="Page_155" id=
"Page_155">-155-</a></span> gondoskodtok, mert ezekben a sarkantyús
csizmákban nem járhatom a hegyeket; ellenszereiteknek úgy sem
vehetném hasznát, mert én unitárius vagyok.</p>
<p>A pópa szinte keresztet vetett magára s fölsóhajtva mondá:</p>
<p>– Azt hivém, igazhitű vagy, hogy oly buzgón kérdezősködtél a
boszorkányok felől.</p>
<p>– Az csak hivatalos dolgom, de nem hitem. Küldjétek be a
törököt.</p>
<p>A pópa kifordulva mormogá félhangosan: «összeilletek! két
pogány».</p>
<p>– Atyámfia Zülfikár, mondá Kelemen diák a belépő töröknek,
mialatt az átvett bocskorokat kötözé lábaira, most már ám lássad,
merre indulsz, mert nekem egy kis félreugrást kell tennem a hegyek
közé.</p>
<p>– Ha te ugrol, én is ugrom, felelt a gyanakodó renegát, megyek a
merre te mégy.</p>
<p>– Jó barátom, nincs ott mit zsebre raknod, a hova én most
megyek, hacsak az ördögöket nem, mert ott ember sohasem jár.</p>
<p>– Mit tudom én, hol lakik itt ember a ti görbe országtokban?
nekem az a rendeletem, hogy veled menjek, mindaddig, míg oda vissza
nem érek, a honnan elindultam.</p>
<p>– Annál jobb, többen leszünk, hanem legalább segítsd kihúzni a
kardomat, ha valami baj talál lenni, legalább védhessem
magamat.</p>
<p>– Hát te olyan kardot tartasz, a mit csak két ember húzhat ki a
tokjából? no add ide.</p>
<p>S azzal neki veté egymásnak a lábát a két férfi s két kézzel
kapaszkodva a kardba, egy darabig húzták-vonták egymást annálfogva.
Végre kiszaladt a kard hüvelyéből, Kelemen diák szinte hanyatt
esett vele.</p>
<p>Azután pedig fogá Kelemen az egyik mézes ibriket s mézzel végig
kenve a kard rozsdás pengéjét, úgy dugta vissza hüvelyébe.
<span class="pagenum"><a name="Page_156" id=
"Page_156">-156-</a></span></p>
<p>– Induljunk, öcsém, mondá az oláhnak. Az sebtében fölvevé a
földről süvegét, baltáját s hátra sem nézett a halottra, ment
elől.</p>
<p>Anyja megfogta kezét:</p>
<p>– Holt szeretődet nem csókolod-e meg?</p>
<p>Sange Moarte oda sem tekinte, kihúzta kezét anyjáéból s ment a
két idegen férfival az elsötétült erdők felé.</p>
<p class="center">* * *</p>
<p>Egész éjjel haladtak a vállalkozók egy hosszú, mély völgyben,
melynek fenekéből csak a minden oldalról emelkedő óriás bérczeket
láthaták, legfelül csillogott csak egy foltja a csillagzatos
égnek.</p>
<p>Reggelre a havasok közepén találták magukat.</p>
<p>Ragyogó látvány! A távolban kristálybérczek gyémántos ormokkal,
hóval borított fehér mezők, mik közt borúsan vonul végig egy-egy
sötétzöld fenyőerdő; oldalt egy bazalt-szikla, toronymagasságú
szegletes oszlopok egymás mellé állítva, mint egy óriási orgona
sípjai, tetejükön gömbölyű fákkal koszorúzva, előtte fehér felhő
vonul keresztül, a roppant bazaltszikla alapja és teteje kilátszik
belőle; néha egy-egy villám lobban ki a felhőből, a visszavert
menydörgési viszhangot nagy későre hallatja omlatag accordokban a
felséges sziklaorgona.</p>
<p>Amott egy sziklahasadék tünik föl, két átelleni darabja minden
töréseivel egymásba látszik illeni, több öles nyilásán keresztül a
hideg Szamos egyik eltévedt ága rohan elő, ismét elveszve a
partjait ellepő sűrű tölgyek között.</p>
<p>Egy helyütt lépcsőzetet képeznek a sziklák, de azok nem emberi
léptek számára vannak alkotva, minden fok egy torony magasságával
bir; másutt egymásra vannak döntögetve a bérczek, egyik a másik
hátán fekszik, oly alakban, hogy ha a legalsót megmozdítanák, az
egész bércztömeg ismét más csoportozattá omlanék.</p>
<p>Minden azt hirdeti, hogy itt vége van a földnek, az ember
uralmának, a szédítő magasságból nem látni egy emberi <span class=
"pagenum"><a name="Page_157" id="Page_157">-157-</a></span>
hajlékot, még növényzetnek is gyéren van adva hely, mezetlen
sziklák, tátongó örvények látszanak mindenütt, mikben tombolva fut
végig a hegyi zuhatag; csak a vad zerge szökell egyik kőszálról a
másikra.</p>
<p>– Merre megyünk itt? kérdé Kelemen a vezetőtől, aggodalmas
tekintetet vetve a környékre, melyben legnagyobb lehetőség volt
örökre eltévedni.</p>
<p>– Csak bizd magadat reám, viszonzá Sange Moarte s vezette
embereit biztos helyismerettel a laktalan vidéken. A hol alig
látszott valami lehetőség a szakadékos ormokon áthatolhatni, ő
ismeré az útat, emlékezék minden gyökérre, mely a szikláról
lemászónak hágcsóul szolgál, az örvényeken keresztül fekvő
faderekakra, a keskeny sziklapárkányokra, miken csak félrehajolt
derékkal s a repedéseken fogózva lehet körülhaladni, s a
legbiztosabb tájékozással látszék magát kiismerni a
tömkelegben.</p>
<p>– Közel vagyunk! szólt egyszerre, a mint egy meredek sziklafalra
fölkapaszkodva, széttekintett s kezét nyujtva az utána
kapaszkodóknak, felsegíté őket maga mellé.</p>
<p>Ismét új látvány mutatkozék.</p>
<p>A sziklahát, melyre fölkapaszkodának, túlsó oldalán fényesre
volt simítva s félkörben körülfutva a vidéket, egy medenczét
látszott képezni, melynek száz ölnél mélyebb fenekén egy gömbölyű
tengerszem sötétlett barnazöld vizével s bár körül csöndes volt a
lég, háborogva hullámzott; tán a tenger dagályát érzé.</p>
<p>A sziklamedencze átelleni oldalát egy óriási havas bércztömeg
képezte, csupán legalól benőve fenyőfákkal, s a mint a két bércz
egymáshoz ért, a völgy-csatornából egy kis patak csergedezett a
tengerszem öblébe, a völgyre omlott jéghegyek kristályboltozatot
képeztek fölötte.</p>
<p>– Hová megyünk ide? kérdé elszörnyedve Kelemen.</p>
<p>– Azon csermely forrásáig! mutatá Sange Moarte, az a jég között
barlangot vájt magának s mi e nyomon a keresett helyre jutunk.</p>
<p>– De hogy megyünk odáig? hisz ez a szirtlap olyan <span class=
"pagenum"><a name="Page_158" id="Page_158">-158-</a></span> mint a
tükör, ha az ember megcsúszik rajta, meg sem áll, míg a tóba nem
bukott.</p>
<p>– Vigyáznotok kell: hanyatt fekve oldalvást csuszamlunk. Néhol
egy-egy bokor fülrózsa látszik, ott meg lehet fogózni; egyébiránt
mezitláb nem lehet tartani a sikamlástól; tegyétek azt, a mit
én.</p>
<p>Hajborzasztó mulatság. Az emberek csizmáikat levetve, talpaikkal
és tenyereikkel tartózkodának a sima kőlapon, melynek meredek
lejtője alatt a feneketlen tengerszem sötétlett föl reájok.</p>
<p>Már fele útján lehettek a lejtőnek, midőn az átelleni szikláról
egy rejtelmes moraj kezde alázúgni. A szirtet remegni érzék maguk
alatt a rajta fekvők.</p>
<p>– Hah! maradjatok ott, kiálta Sange Moarte az utána jövőkre. Egy
hófuvatag közelít az átelleni hegyről.</p>
<p>S már a másik pillanatban lehete látni a fehér gombolyagot, mely
a véghetlen távol magosságokból meglódulva, veszett sebességgel
hömpölygött a meredeken alá, egész sziklákat és kitördelt fenyőket
szedve föl útjában s minden pillanatban iszonyúbbra nőve s vad
iramodtában megrázva a helyet, melynek lejtőjén ötven öles
ugrásokkal szakadt a völgy felé.</p>
<p>– Jézus! kiálta föl Kelemen, félkezével vezetője után kapva
rémültében, másikkal a sziklába fogózva. Ez eljön idáig és
mindnyájunkat itt csap agyon.</p>
<p>– Maradjatok veszteg! kiálta rájok Sange Moarte, látva, hogy
felfelé akarnak kapaszkodni, az elcsúszás veszélyének téve ki
magukat. A lavina ott ama sziklaköbnek fog menni, mely útjában áll
s ott vagy összetöri magát, vagy fennakad.</p>
<p>És valóban lehete látni, hogy az óriásivá nőtt görgeteg mint
vágtat a völgy homorulatán egy kiálló sziklacsúcs felé, mely oly
törpének látszott hozzá képest. A lavina mennydörgésitől nem lehete
többé hallani semmi hangot.</p>
<p>Most egyszerre az útjában levő szikla mögött megugrik
<span class="pagenum"><a name="Page_159" id=
"Page_159">-159-</a></span> a hógömb s egy iszonyú szökéssel
egyenesen annak élére esik, oly ütést adva az egész hegynek, hogy
megrendült alatta.</p>
<p>Egy perczre az egész vidék egy gőz-sebességgel szétszórt
hófelhőtől lőn ellepve s a végső csattanás után megszünt a dörgés.
Arra ismét irtóztató ropogással újra kezdődék az; a görgeteg
letörte súlyával az útjában álló sziklát, vele együtt iszonyú
forgással zúdulva le a meredeken, egyenesen belezuhant az alatta
fekvő tóba.</p>
<p>A felháborított tengerszem szétcsapott két felől, iszonyú
hullámával egész odáig feltorlódva, a hol ötven ölnyi magasban a
kalandorok kapaszkodtak a meztelen sziklába. S azzal ismét
visszacsaptak hullámai, nehány pillanatra középett egy óriási
átlátszó zöld szoborrá egyesülve, azután még egyszer meglódult az s
ismét visszahullott, s nagy lassan végre elcsendesült.</p>
<p>Kelemen diák inkább halott volt, mint élő; míg Sange Moarte első
tekintetével a csermely barlangját kereste, ha nem özönlé-e el a
tán túláradt víz?</p>
<p>De a tengerszem egy lábnyira sem áradt meg a belezuhant
hótömegtől. Elnyelte azt a véghetlen mélység; a tengerszem soha sem
nő, sem nem fogy.</p>
<p>– Most folytassuk az útat, szólt hidegen Sange Moarte, a szikla
megnedvesült, annál könnyebb lesz rajta kapaszkodni.</p>
<p>Fél óra mulva a csermely torkolatánál voltak a kalandorok.</p>
<p>Egy csodálatos folyosó állt előttök.</p>
<p>A csermely egy meleg forrás kifolyásából eredett, mely a völgyek
vágányaiban végig futva, minden évben jéghegyek és hógörgetegek
által szokott eltemettetni. A meleg víz azonban folyosót vájt
magának a jég között s meleg gőzével szüntelen olvasztva a körüle
levő jégtömeget, annak csak külső legmélyebb rétege maradt meg,
mely kívülről szüntelen fagylalva a küllevegőtől, belül szüntelen
olvadva a forrás hevétől, mint egy átlátszó kristály-alagút
<span class="pagenum"><a name="Page_160" id=
"Page_160">-160-</a></span> boltozódik vastagon lefüggő ragyogó
jégcsapjaival a patak fölött.</p>
<p>E jég alatti folyosóba vezette Sange Moarte kisérőit.</p>
<p>Kelemen nem állhatá meg, hogy a mesebeli tündérpalotákra ne
emlékezzék vissza, hol az átlátszó vizeken át látják az elbűvölt
halandók a napvilágot.</p>
<p>Mindenütt a víz folyásán haladva, egy helyen elkezde sötétülni
az alagut világa, az átlátszó boltozatot mindig homályosabb tömegek
válták fel, a vastagabb jég mindig sötétebb kékbe kezde átmenni,
végre egészen elfeketült, csak a csergedező víz mormogása vezeté
még a tapogatózó férfiakat.</p>
<p>Azok térdig felgyürkőzve jártak a meleg patakban, s a sötétebb
helyre jutva, mindig forróbbnak kezdék találni a patakot, míg
egyszerre sziszegő zuhogást hallva, megpillanták ismét a napvilágot
azon sziklahasadékon keresztül, melyen át a patak földalatti
barlangjába lerohant.</p>
<p>Itt néhány lelógó gyökérbe kapaszkodva, kikerülék a forró víz
rohamát s rövid fáradság után a hegy tulsó oldalán találták
magukat, egy mély kútalakú völgyben.</p>
<p>Itt van a Gregyina drakuluj.</p>
<p>Egy kerekded völgy, melyet minden oldalról száz meg száz ölnyi
magas, falmeredek bérczek vesznek körül, mint egy mély kútat. A ki
felülről akar belenézni, hasra fekve közeledik a sziklapárkányhoz s
még akkor is jó feje legyen, ha el nem szédül.</p>
<p>Lenn a völgy fenekén örökké nyilnak a virágok. Mikor köröskörül
legjobban esik a hó, szikrázik a jég, a csikorgó tél derekán lehet
látni itt azon széles csipkés levelű sötétzöld virágokat, azokat az
apró gömbölyű levelű fákat, minőkhöz hasonlót a környéken sehol sem
találni, sőt a bőrlevelű nymphæa sárgafehér tulipánjai épen akkor
nyilnak ottan, s a pázsit télen-nyáron a legbujább zöld, s a
vadborostyán felkapaszkodik magasra a sziklák repedésein, piros
bogyóit hullatva a völgybe, mikor köröskörül holt és hideg az egész
természet. <span class="pagenum"><a name="Page_161" id=
"Page_161">-161-</a></span></p>
<p>Egész télen tele van a völgy a legritkább virágokkal.</p>
<p>Ezért hivja e helyet az oláh az «ördög kertjének», s fél hozzá
közelíteni.</p>
<p>Pedig az egész csoda igen természetes okból ered.</p>
<p>A völgy mélyén egy barlangban forró érczes patak buzog, mely
sehol sem törve ki a fölszinre, átmelegíti a fölötte levő
földréteget s miután a meleg vizeknek is megvan saját növényzetük,
ez ismeretlen bokrok és virágok örökké ott virulnak éltető elemük
közelében. Az egész egy a szabad ég alatt, viharok, jéghegyek és
hófuvatok között díszlő orangeria!</p>
<p>Sange Moarte némán inté kisérőit maga után, egész lényén valami
lázas nyugtalanság volt észrevehető, a mint néhány lépést téve a
barlangban, reszkető kézzel egy sötét mélyedésre mutatott, melyen
egy vasajtó látszott meg.</p>
<p>– Mi ez! kiálta föl Kelemen, kardjához kapva; itt lakik
valaki?</p>
<p>– Igen, monda Sange Moarte, kinek vére e pillanatban lángolni
látszott, erei szinte kiszakíták halántékait. Amott szokott ő
fürödni azon vizmedenczében: naponkint meglestem őt, de nem volt
bátorságom hozzá közelíteni, hebegé alig hallható suttogással, de
forróan, szenvedélyesen.</p>
<p>– Kicsoda az? kérdé idegenül a hadnagy.</p>
<p>– Oh a tündér, rebegé reszkető ajakkal az ifjú oláh s forró
fejét kezei közé szorítá.</p>
<p>– Miféle tündér? kérdé Zülfikárhoz fordulva Kelemen. Én egy
párduczot keresek.</p>
<p>– Csitt, a vasajtóban kulcs nyikorog! kiálta Zülfikár. El a
barlang sötétjébe.</p>
<p>Sange Moartét erővel kellett a két férfinak elragadni az
ajtótól.</p>
<p>A vasajtó halkan megnyilt s rajta egy hölgyalak lépett ki,
kezével arany örvénél fogva egy nyulánk párduczot vezetve
magával.</p>
<p>Sange Moartenak volt oka őt tündérnek nevezni. Ragyogó
<span class="pagenum"><a name="Page_162" id=
"Page_162">-162-</a></span> szépségű hölgy, keleties pongyolában: a
fürteire szorított piros fez hosszú arany bojtja fehér
turbántekercsén keresztül halvány arczára csüng le, a hölgy
menyétprémes kaftánjából előfehérlenek elefántcsont-sima vállai,
szemei világlani látszanak a sötétben, karcsu termetének mozgása
oly hullámzatos, oly varázsló, oly lélekbuzdító.</p>
<p>A három férfi visszafojtá lélekzetét, míg előttük a nő
észrevétlenül elhaladt.</p>
<p>– Hah! Ez ő! suttogá meglepetten Zülfikár, midőn eltávozott.</p>
<p>– Kicsoda? Te ismered? kérdé Kelemen.</p>
<p>– Ez ő. Azraële; Corsar bég egykori kedvese. Micsoda hely ez
itt?</p>
<p>– Csitt, hallgassunk, észre ne vegyen.</p>
<p>A hölgy ez alatt a medenczéhez ért, hova a földalatti víz
összegyülekezett s ott egy kőpadra leülve, elkezdé turbánját
leoldani. Hosszú jaspisfekete hajfürtjei leomlottak vállaira.</p>
<p>Sange Moarte forró lihegése hangzott a sötétben.</p>
<p>A párducz nyugodtan feküdt úrnője lábainál, okos fejét két első
lábaira nyugtatva.</p>
<p>Azraële most tarka perzsa shawlját oldá le karcsú derekáról s
ezáltal szétnyilt kaftánkáját készült levetni. Ezalatt kettőt
lépve, egy kiálló sziklafal elfedé őt a férfiak szemei elől.</p>
<p>Sange Moarte oda akart rohanni.</p>
<p>Alig sikerült a két férfinak vissza tartaniok.</p>
<p>– Megvesztél! dörmögé fülébe Zülfikár. El akarsz árulni
bennünket kiváncsiságoddal?</p>
<p>– Ez a fiú szerelmes azon asszonyba! suttogá Kelemen.</p>
<p>E pillanatban hallatszék a víz locsogása, mintha valaki belépett
volna, s a habokat hányná magára.</p>
<p>Sange Moarte eszeveszetten ragadta ki magát kisérői kezei közől
s őrjöngő ordítással rohant a medencze felé.</p>
<p>Ez ordításra egyszerre kiugrék Azraële a víztükörből,
<span class="pagenum"><a name="Page_163" id=
"Page_163">-163-</a></span> tündéri szépsége észrontó bűbájában s
villámló szemekkel tekintve a vakmerőre, felkiálta dühös, reszkető
szóval:</p>
<p>– Oglán! rajta!</p>
<p>A párducz egész ekkoráig mozdulatlanul feküdt ott; azon
pillanatban, midőn úrnéja csatára kiáltá, ordítva szökött fel s
megragadva éles körmeivel az oláh ifjut, egy rántással leteperte a
földre.</p>
<p>Sange Moarte még akkor sem magát védte a fenevad ellen, hanem
könyörögve nyujtá kezeit a bűbájos hölgy felé, szomju szemeivel
annak szépségeit akarva elnyelni s közelebb vonszolva magát hozzá,
s nyögve, sírva terült el annak lábai előtt, míg Azraële vad
szemekkel tekintve rá, hirtelen előkapott leplébe burkoltan nézte,
mint tépi szét kedvencz párducza az ifjut, ki senkit sem szeretett
éltében, hogy őt szerethesse halálosan.</p>
<p>– Én segítségére megyek, monda Kelemen diák kihúzva kardját, s
az iszonyat által dühössé téve.</p>
<p>– Csöndesen. Ne tedd azt a bolondot; szólt Zülfikár. Okosabb
dolog áll előttünk. A vasajtó nyitva maradt, míg a nő el van
foglalva, suhanjunk be s tudjuk ki, mi van itt? urainkat nagyon
fogja érdekelni. Ha a tiedet nem, az enyimet bizonyosan.</p>
<p>Ezzel a két férfi észrevétlenül belopózék a vasajtón s végig
tapogatózva a szűk folyosón, mely a sziklába látszott vágva, egy a
középen álló lámpa világánál több apróbb ajtót pillanta meg
jobbról-balról. Azokba benyitva, csupa kijárástalan üres szobákat
találtak; végre megpillanták egy ablakon keresztül a külvilág
derüjét. Arra sietve, egy újabb vasajtóra találtak, melyen kilépve,
egy tágas udvaron lelék magukat, mely magas bástyával volt körítve.
A bástyára fölhágva, a hideg Szamos völgye terült szemeik előtt.
Nemsokára egy gyalog ösvényt is megsejtének, mely a bástyáról az
alant terülő erdőbe levezetett. Addig lélekzetet sem vettek, míg
oda le nem jutottak.</p>
<p>A két férfi csak akkor nézett még egymás szemei közé. Kelemen
még most is vélte hallani a dæmoni hölgy vad <span class=
"pagenum"><a name="Page_164" id="Page_164">-164-</a></span> csengő
szavát, a párducz ordítását, s az oláh ifju halálkiáltozásait.</p>
<p>– Jó volt erre jönnünk, monda Zűlfikár. Mert azon az úton, a
merre jöttünk, vezető nélkül vissza nem találtunk volna; innen
legalább valahogy csak kiigazodnánk.</p>
<p>Csakugyan akadtak is nemsokára egy pár favágóra, kik tutajokat
kötöztek a vízparton.</p>
<p>– Micsoda vár ez itten, atyafiak? kérdé Kelemen tőlök.</p>
<p>Azok bámulva tekintének rá:</p>
<p>– Hol az a vár? kérdezék.</p>
<p>Kelemen hátra nézett, hogy majd megmutatja neki s ime – sehol
sem látott olyasmit, a mi egy várhoz hasonlítana, egyik szikla
olyan volt, mint a másik.</p>
<p>Az oláhok nevetni kezdének.</p>
<p>– Jobb, ha nem szólunk nekik, monda Zülfikár, úgy látszik, maguk
sem tudják, hogy mi van itt közelükben! hanem a helyet jegyezzük
meg. Kívülről csakugyan nem látszik egyébnek egy darab faragatlan
sziklánál, a bokrok eltakarják a nyílást, a melyen kijöttünk.</p>
<p>Azzal útba igazíttatva magukat, a kalandorok szerencsésen
visszatértek Mariselbe, a holott meg sem várva, hogy Sange Moarte
hollétét számon kérjék tőlük, felültek lovaikra és mentek
odább.</p>
<p>Zülfikár még azt kivánta volna, hogy Kelemen diák Bánfi-Hunyadra
is elkisérje őt, de megértve, hogy az Bánfi Dénes fenhatósága alatt
áll, egyedül indult meg az adót fölvenni; bár Kelemen diák előre
biztatá, hogy ott az egyszer hamarább kaphat ütleget.</p>
<p class="center">* * *</p>
<p>Kelemen diák elmondván a látottakat Csáky Lászlónak, jutalmul
száz aranyat kapott felfödözéseért, a zöld csizmákat nem is
említve.</p>
<p>Sokkal különben járt még Zülfikár. Megérkezve Váradra, ott az
adót átadta Ali basának s egyszersmind elmondá neki, a mit
Azraëléről megtudott. <span class="pagenum"><a name="Page_165" id=
"Page_165">-165-</a></span></p>
<p>E hölgyet még tizenhárom éves korában Ali basától szöktette el
Corsar bég. Ali volt az első tulajdonos, ki azóta kétszáz arany
jutalmat hirdete annak, a ki kedvhölgye lakhelyét kitudja.</p>
<p>Zülfikár kétszáz aranynyal terhelt erszényt hozott ki markában,
a basától kilépve. Ezt megtudta az aga, a kinek Zülfikár
alattvalója volt, ürügyet talált beleköthetni a renegátba, s száz
botot itélt a talpára, ha minden ütleget egy aranynyal meg nem akar
váltani.</p>
<p>– Azt nem cselekszem, monda Zülfikár, hanem átadom azon
ajándékot, melyet Bánfi Dénes uram küldött Ali basának, midőn
nevében fölszólítám, hogy az adót fizesse le. Adjad ezt át te a
basának s fogadom, hogy úgy megjutalmaz, hogy egész életedre elég
lesz.</p>
<p>Az aga kapott az ajánlaton, s átvéve a gondosan lepecsételt
szekrénykét, melyet szintén Zülfikárnak kellett volna a basához
vinni, átnyujtá azt annak, hódolatteljes hangon mondva:</p>
<p>– Ime kegyelmes basa, itt vagyon azon fejedelmi ajándék, melyet
Bánfi Dénes uram adó fejében küld tenéked.</p>
<p>Ali basa átvevé a szekrényt s a mint annak zsinegeit szétmetélve
s pecsétjeit feltördelve, levenné annak tetejét, ime egy rútul
összekunkorodott sertésfark hullott ki belőle kaftánjára. A
legirtózatosabb megbántás és csúfság, a mit török emberen el lehet
követni.</p>
<p>Ali basa csaknem a padlásig ugrott fel dühében s földhöz verve
turbánját, rögtön parancsolá, hogy a bámulatában megmerevült agát,
ki a szekrényt átadta, kapuja előtt vonják karóba.</p>
<p>Zülfikár pedig a kétszáz aranynyal szépen odább sétált.
<span class="pagenum"><a name="Page_166" id=
"Page_166">-166-</a></span></p>
<h2>XII. EGY FŐÚR A XVII. SZÁZADBAN.</h2>
<p>A bonczhidai kastélyban nagy sürgés-forgás volt. A ház urát,
Bánfi Dénest várták haza Ebesfalváról.</p>
<p>A vár kapuja, melynek közepén roppant családi czímer ragyogott
aranyozott oroszlánok körmei közt, zöld galyakkal s szines
lobogókkal volt beárnyazva, az utczán hosszú sorban voltak
fölállítva az iskolás gyermekek ünnepi öltözeteikben, tanítóik
vezénylete alatt, távolabb állongott vasárnapi ábrázattal a
jobbágyság, s a határdomb előtt látszott rendezett csapatokban a
kolozsmegyei lovas nemesség hada, mintegy nyolczszáz főre menő
lovag, mind derék, harczias alakok, buzogánynyal s széles kardokkal
fegyverkezve, kik főnöküket, a nemesség generálisát, elfogadni
jöttek.</p>
<p>A bástyákon lehete látni Bánfi Dénes saját harczi népét, mintegy
hatszáz pánczélüngös vitézt, hosszú török puskákkal; a Szamos
felőli bástyákra föl volt állítva nyolcz taraczk, néhány ölnyi
távolságban parázstűz égett, melyben a pattantyúsok hosszú
vaspálczák végeit tüzesíték, azokat kanóczok helyett
használandók.</p>
<p>Minden kapuban, minden szárnyajtónál két-két apród állott
karmazsin piros dolmányban, buzavirágszín feszes nadrágokban,
minden öltözetük ezüstös zsinórokkal és vitézkötésekkel
sujtásozva.</p>
<p>A legmagasabb torony ablakában ült a toronyőr, kürtszóval jelt
adandó a főúr jöveteléről, feje fölött óriási bíbor zászlóval
birkózott a szél, alig birva megemelni a rajta csüngő gazdag
aranybojtokat.</p>
<p>Az ablakokon mindenütt kiváncsi udvari nép, hölgyek, lovagok
látszottak bámuló várakozásban, csupán három ablak volt ment az
ünnepi csoportoktól, helyettük hófehér porczellán vázákban illatos
jázminok s reszkető mimosák tekintgettek elő, alig engedve
észrevenni egy halvány szelid <span class="pagenum"><a name=
"Page_167" id="Page_167">-167-</a></span> női arczot, ki ábrándos
mélázással könyökölt a himzett ablakvánkoskára. Ez volt Bánfi Dénes
neje.</p>
<p>Mintegy tíz óra lehetett reggel, midőn az országúton emelkedő
porfellegről észrevevé a toronyőr a főispán közeledtét, s kürtjével
jelt adva, a taraczkdurrogás rögtön helyére riaszta mindenkit, a
papok, a tanítók siettek növendékeikhez, a hadnagyok rendbeállíták
dandáraikat, a bástyákra állított trombitások és tárogatófuvók
rákezdték az akkor legkedveltebb toborzó danákat.</p>
<p>Nemsokára a tisztelgőkhöz ért a főispán, a többi megyék
banderiumaitól kisérve; előtte, utána fegyveres csoportok
lovagoltak, miknek viselete, fegyverzete a legnagyobb tarkaságot
mutatta föl.</p>
<p>Lehete látni a paripák mindennemű fajait és színeit, arab mént,
erdélyi telivért, mokány lovat, nyulánk angol paripákat, a tánczoló
berber fajt, testszín sörénynyel, minden szinezetű csójtárokkal,
bogláros fékkel, pillangókkal himzett nyeregtakarókkal.</p>
<p>Lehete látni a hajdani csaták minden műszereit, karcsú damaszk
kardot, gerezdes buzogányt, görbe orrú csákányt, s kigyózó
lángpallost, s azokat a hosszú, remekül kirakott lőfegyvereket,
mikkel ritkán lehete lőni többet egynél; itt-ott láthatók voltak
már a divatba jött ölnyi hosszúságú háromélű tőrök, miknek hegye a
földet horkolá.</p>
<p>Mindegyik dandár saját megyéje czimerét viselte tarka lobogóin,
miket délczeg termetű zászlótartók vittek nyeregkápáikban. A
harczias csapatok előtt lovagolt a nemesség főhadnagya, Veér
György; izmos, köpczös, negyven év körüli férfi, szakálla néhol
foltonkint megőszült, bajusza keményen kétfelé pödörve, arcza
naptól barna. Nyusztprémes kalpagján opálos forgó mellett egy csomó
koronásgém tolla lengett, fényes medvebőr-kaczagányát kövekkel
kirakott tenyérnyi széles láncz tartotta elől össze, a vállára
fekvő medvefő szemei helyén dió nagyságú chrysolithok ragyogtak;
derekára ezüst pánczéling volt vetve, arany csillagokkal, mely alól
átlátszott a sötétkék bársony dolmány; <span class=
"pagenum"><a name="Page_168" id="Page_168">-168-</a></span> oly jól
illett kezébe az arany betükkel kivert görbe kard, végén
legszélesebb, míg nyeregkápájából egy pár pisztoly rémületes agya
látszott elő, melynek gépezete semmivel sem volt egyszerűbb egy mai
világbeli gőzhajóénál.</p>
<p>Maga a főkapitány egy nyitott hintóban ült, melybe öt fekete mén
volt fogva, aranyos, rózsás szerszámmal; a hintó mindkét ajtajára
pompás aranyozással volt kifestve a Bánfi-czímer, hátul két huszár
kapaszkodott a bakra ezüstös panyókás mentékben, fehér
tollforgókkal.</p>
<p>Büszke méltósággal ült hintaja bársony vánkosai között Bánfi
Dénes; mindazon pompa, fény, mely őt körülvette, úgy illett
arczához, csillogó fürtei szabadon láttaták magas homlokát, mely
őszinte szép szemeivel együtt annyi magas szívjóságot tanusított,
míg a bokros szemöldök hajlása, s az ajkak metszése a
szenvedélyesebb indulatok bélyegét viselék magukon, s az arcz maga
is szüntelen ez indulatváltozások befolyása alatt látszott lenni,
majd nyájas, mosolygó, rózsapiros, majd vad, elboruló sötét
bíborvörös; a nemes lelkesülés vonalmai, a féktelen heveskedésével
egymás mellé, egymás fölé rajzolva, épen úgy, mint voltak a
szívben.</p>
<p>A fölállított sorok tisztelkedve hajták meg kardjaikat előtte, a
gyermekcsoport énekszóval fogadta, a jobbágyok kalapjaikat lóbálták
előtte, a bástyafokon harsogott a zene, a tisztelendő urak
diktiókat mondtak, s az ablakokból kendőkkel, kalpagokkal
integetett feléje a vendégsereg; és Bánfi mind e tisztelgést
megszokott méltósággal, nemes leereszkedéssel fogadá, mint ki érzé
magában, hogy mindez őt megilleti; szemei azonban azon három
ablakon tévedeztek, mely illatos jázminnal s reszkető mimosával
volt lepve, s arcza egy-egy komolyabb vonást sajátíta el, a mint
azokban nem vett észre senkit.</p>
<p>A teremnek egyik ablakából egy magas vén férfi tekint le,
hosszú, apró gombokkal ellátott reverendaszerű kabátban; fogai
kihullván, álla nagyon közel jött orrához s ez viszont nagyon
messze esett szemeitől. Tekintete nem <span class=
"pagenum"><a name="Page_169" id="Page_169">-169-</a></span>
mutatja, mintha osztoznék a közös tisztelkedésben. Mellette egy
gyászos nő könyököl ugyanazon ablakban, fekete bársony főkötőben,
arczán harag és megvetés eltitkolhatlan jelei láthatók.
Mindkettőjök mellett Naláczy István uram áll összefont karokkal,
furcsa gúnymosolylyal tekintve az egész díszmenetre.</p>
<p>– No nézze kegyelmed, tisztelendő Koncz Márton uram, szól a
gyászos özvegyasszony a vén ősz férfihoz, járt valaha ennyi
splendorral egy fejedelem, mint ez a simplex báró itten? én voltam
coronatión, voltam installatión, inauguratión, triumphalis ovatión,
de sohasem láttam, hogy ennyi hűhót csináltak volna privátus
emberrel, mint ezzel itten. Ha mégis fejedelemmel tennék, az más
volna, de hát micsoda Bánfi Dénes uram? nemes ember, mint
akármelyikünk. Csak az, hogy ő arrogálni, prætendálni tud, de
bizony ez a fejedelmi splendor neki de jure nem competál. Oh tudom
én, hogy mi a jus? mert pereltem én már nagyobb urakkal is, mint ő,
eleget!</p>
<p>– Bizony törik magukat a collegák kézcsókolására, dünnyögé
magában Koncz Márton uram; ej, ej, tudós Csefalusi Gábor collega
uram mint örül, hogy ő kegyességét lesegíthette a hintóból; – no de
teheti méltán, mert hisz a kálvinistáknak Bánfi Dénes uram nagy
patronusok, az ilyen szegény elvettetett unitárius papoknak, mint
magam, csak az ajtó mögött a helyök.</p>
<p>– No, nézze kegyelmed, nézzen csak oda; a derék armalisták
fölemelik a levegőbe s úgy viszik a kapuig. Jó, hogy függő hintóba
nem tették, mint a fejedelmet szokás; mintha urok volna nekik
azért, hogy ma asztalt terített számukra.</p>
<p>– Csak hagyja kegyelmed őket tisztelkedni, nemzetes Szentpáliné
asszonyom, szólalt meg erre Naláczy. Majd az én tisztelkedésem adja
meg a mulatságnak savát borsát. Tudom, hogy letörik a jó úr szarva
tőle.</p>
<p>Bánfi ezalatt feljött a lépcsőkön, az utána özönlő sokaság
egyszerre tódult be vele az ajtón, vállain emelve a <span class=
"pagenum"><a name="Page_170" id="Page_170">-170-</a></span> bárót a
terem végén fölállított elnöki székig; a rohanó tömeg között
összegyűrve értek a helyeikre a tisztelendő urak is, kiket a
pietástalan sokaság kiméletlenül megdömöczkölt, míg Veér György
uram becsülendő ökölcsapásokkal fúrt magának utat a főkapitányig. A
nemességből betódult a terembe, a ki beférhetett, a többi a
folyosókat foglalta el; a jobbágyok az udvaron maradtak, nem
hallhatva egyebet a nagy zajnál az ablakon keresztül, de annak is
örülve nagyon.</p>
<p>– Nemes atyámfiai, szól Bánfi, némi csendhez jutva, miután
szemeit végig jártatta a sokaságon; nem ok nélkül kivántalak
benneteket fegyveresen összehívni. Szegény hazánk történetéből
tudjátok jól, mennyit szenvedett nemzetünk a miatt, hogy
fejedelmeink vagy nem elégedve meg azzal, a mit birtak, vagy nem
tudva azt megőrizni, szüntelen idegen hadakat hívtak az országba. A
históriaírók csak azt jegyezték fel a harczok napjaiból, a mi a
fejedelemnek dicsőségére szolgált, a győzelmeket, a csatákat, a
hódításokat, de elfeledték azt is följegyezni, hogy 1617-ben a
háborúokozta inség következtében egész Erdélyországban egy gyermek
sem született, még anyja méhében elhalva éhség és futások miatt. Mi
tudjuk ezt, mert mi éreztük a néppel együtt. Most, hála az egeknek,
egyedül maradtunk a magunk hazájában; a szentgotthardi békekötés
által mind a római, mind a török császár kölcsönösen megóvák
egymást seregeiknek Erdélybe hozatalától, és egymás által
visszatartva, megengedték, hogy végre kipihenhessük magunkat s ne
legyünk kénytelenek sem az egyikért, sem a másik ellen fegyvert
fogni, hanem gyógyítgathassuk a hazánkon ütött százados sebeket.
Arany idők következnek reánk; az egész világ harczol és vérzik,
egyedül mi vagyunk nyugalomban, egyedül a mi országunkon belől úr
és önálló a magyar. Nem nagy ország az igaz, de a miénk s ha
kicsiny emberek vagyunk is benne, de nem ismerünk magunknál
nagyobbakat. – Most ez aranyidőket, vannak, kik meg szeretnék
rövidíteni. <span class="pagenum"><a name="Page_171" id=
"Page_171">-171-</a></span> Vannak, kik nem törődnek azzal, mibe
kerül egy oktalanul megkezdett harcz az országnak? csak az ő
dicsvágyuk, csak az ő fösvénységük hizzék meg, s ha győzni talál
az, a kit megtámadtak, nem vesznek el együtt a hazával, hanem
megfordítják a palástot, a győzteshez állanak, s osztoznak a közös
veszteségen.</p>
<p>– Ez rágalom! kiálta föl egy hang a szegletből, melyben Bánfi
Naláczy István szavára ismert. A tömeg zúgva fordult azon szöglet
felé, honnan a kiáltást hallotta jőni.</p>
<p>– Hagyják abban kegyelmetek, kiálta Bánfi; Teleki Mihály uramnak
valami satellese lehet ott – hadd éljen a szólás szabadságával. –
Én azonban ismerve az ország rendeinek egyenes gondolkozásmódját,
nyugodtan mondhatom kegyelmeteknek, hogy e gondatlan lépés a
törvényes úton meg nem történik soha; s ha alattomos cselszövés,
vagy véletlen erőszak szándékozik azt kivinni, a mi a nyilt
föllépésnek nem sikerült, engem ott is ébren találnak. Én védeni
fogom az országot a fejedelem ellen, ha kell! – Ime halljátok, mit
gondolt ki a fondorkodás, hogy bennünket akaratlanul visszarántson
azon hurkokba, mikből egyszer kivontuk lábainkat. Daczára a
békeszövetségnek, majd török, majd tatár üt be határinkon, sarczot
vetni a népre, fölégetni a városokat, egy szóval, minden kitelhető
módon reánk tolni barátságát. A mult héten elpusztították
Segesvárt, azelőtt Csikban kalandoztak; hanem ez mind nem tartozik
reám, ez a szász királybirák s a székely generalis dolga. Az én
territoriumomra is régen fáj a foga Ali basa uram ő kegyelmének,
csak a módját nem találta még ki, mint köthessen belém? E napokban
tehát kóbor tatáraival elfogatva a fejedelem czirkáló hadnagyát,
azzal az egész környékben kihirdetteté, hogy a nép fizesse meg az
adót, fejenkint egy kispénzt. A szegény parasztság örült, hogy ily
olcsón szabadulhat tőle s a nélkül, hogy tőlem kérdezte volna:
tartozik-e ez adóval? sietett azt rögtön lefizetni. A ravasz török
két czélt tudott <span class="pagenum"><a name="Page_172" id=
"Page_172">-172-</a></span> ezáltal elérni: egy az, hogy
elismerteté a néppel az adótartozást, más, hogy e szerint kitudta,
hány adófizető van a környéken? s rögtön utána kivetette rájuk az
iszonyú harácsot, fejenkint minden emberre két magyar forintot.</p>
<p>A sokaság boszúsan felzúgott.</p>
<p>– Én rögtön betiltám az adófizetést mindenkinek. Minket ugyan
nem terhel az, mert mi nemes emberek vagyunk, de épen azért vagyunk
urai a parasztnak, hogy ne engedjük őt utolsó filléreitől
megfosztani, és megvédjük minden ellenségtől. Én minden válasz
helyett egy bepakolt sertésfarkat küldöttem török uram ő
kegyelmének, s hogy ha erővel jő adóját beszedni, fogadom az egy
élő Istenre, hogy az orrára ütök úgy, hogy megemleget a míg él!</p>
<p>– Oda ütünk neki! ordítá fel a tömeg, kardját zörgetve, s
buzogányait rázva a levegőben.</p>
<p>– Most távozzatok sátoraitokba, feleim, inte nekik Bánfi, a mire
szükségtek leend, kulcsáraim gondoskodni fognak róla. Ha harczra
leend szükség, azt majd megmondom én.</p>
<p>Az átmelegült nemesség nagy beszéddel s fegyverzörgetéssel
távozott el a teremből, csupán nehány ügyesbajos maradt hátra
elintézendő panaszaival.</p>
<p>A kolozsvári professzorok nyilvános vizsgálataikra hívták meg
patronusokat. Bánfi megigérte, hogy elmenend, s ösztöndíjat
adományozott jobb tanulók számára.</p>
<p>Ezek eltávoztával egyenkint szemelé ki a jelenlevők közül, a
kikkel előbb akart beszélni. Oda inté legelébb Koncz Márton uramat,
a kolozsvári unitárius püspököt.</p>
<p>– Miben lehetek kegyelmednek szolgálatára, nagytiszteletű
uram?</p>
<p>– Panaszom van, méltóságos uram, felele Koncz lábával
hátrakaparva. A kolozsvári tanács via facti elfoglalta az unitaria
ecclesia vásárbódéit a piaczon, kérem a repositiót.</p>
<p>– Igen sajnálom, nagytiszteletű uram, hogy ez egyben nem lehetek
szolgálatára, szólt rá Bánfi, fogai közt szíva <span class=
"pagenum"><a name="Page_173" id="Page_173">-173-</a></span> a
levegőt s dolmányát gombolgatva be; ez fundationalis ügy, s az a
fejedelemre tartozik. A territorium ugyan az enyim, hanem az ügy a
fejedelemé.</p>
<p>– A fejedelem ő nagysága épen ezt válaszolta, csakhogy
megfordítva; viszonzá Koncz, az ügy maga ugyan én rám tartozik,
hanem a territorium Bánfi Dénesé, menjen kegyelmed ahhoz.</p>
<p>Bánfi kedélyesen elkaczagta magát.</p>
<p>Koncz azonban nem találta a dolgot épen oly mulatságosnak.</p>
<p>– Tehát már világos igazságommal sincsen a hová forduljak?</p>
<p>Bánfi vállat vont s üstökét borzolgatá:</p>
<p>– Meglehet, hogy igazsága van kegyelmednek, nagytiszteletű uram,
hanem azért mégis aligha fog valamit nyerni.</p>
<p>– Éppen úgy, mint én! kiáltá közbe egy hang s az oda tekintő
Bánfi Szentpálinét látta maga felé jőni. – A főúr úgy tett, mintha
észre sem venné az özvegyet, s egykedvűleg akasztá ujját mentéje
gyémántos nyaklánczába, de az épen az orra elé állt s onnan kezdett
el beszélni: «hiába méltóztatik elnézni fölöttem, méltóságos uram,
azért itt vagyok én, ha nem hivogatnak is!»</p>
<p>Bánfi szótlanul tekinte rá, félig mosolyogva, félig
boszankodva.</p>
<p>– Vagy talán már el tetszett feledni a nevemet? kérdé az asszony
élesen, s azzal mellére ütve szólt: az én nevem: nemes nemzetes
–</p>
<p>– És vitézlő – egészíté ki Bánfi kaczagva.</p>
<p>– Özvegy Szentpáli Györgyné, folytatá zavarodatlanul a nő; a
kinek minden ivadéka csak olyan czímeres nemes ember volt, mint
maga a fejedelem, a mióta csak az Isten e világot megteremtette!
Nem is felejtettem még el a nevemet soha, ha kérdezték; pedig
álltam fejedelmek és generálisok előtt, nagyobbak előtt, mint
kegyelmed. <span class="pagenum"><a name="Page_174" id=
"Page_174">-174-</a></span></p>
<p>– Jól van jól, nagyasszony, tudom én azt már mind, mert sokszor
hallottam; mondja el szaporán, mi jóért jött.</p>
<p>– Szaporán? Tán bizony oly röviden el lehet azt mind mondani, a
miért négy esztendő óta foly közöttünk a processus? s hatvanhárom
óta a város és familiám között.</p>
<p>– Rövidségnek okáért majd hamar elmondom én, vágott közbe Bánfi;
a nagyasszony majd csak azt tegye hozzá, a mi utóbb jön. A
nagyasszonynak van egy rozzant viskója a kolozsvári vásártér
közepén.</p>
<p>– Kérem! Nemesi curia! csak olyan jó, mint méltóságod kastélya
itt.</p>
<p>– Ez a vityilló régóta díszteleníti már a vásártért, s a tanács
hiába alkudozott, perlekedett a kegyelmed családjával a végett,
hogy adja el lerontás végett.</p>
<p>– Nem adtuk! úgy van. Igaz nemes ember nem fogja eladni soha
vérrel szerzett fundusát! Az az enyim, és azon belül nekem sem
ország, sem fejedelem nem parancsol, még generalis uram sem.</p>
<p>– Jó asszony, nem kértem én kegyelmedtől ingyen ezt a tisztes
ruinát. Lám, tizezer forintot kináltam érte, a mennyiért az egész
czigány-sort megvehetné, pedig nem találna benne rosszabb házat a
magáénál.</p>
<p>– Tartsa meg az úr a pénzét, én a házamat nem adom! kétszáz
esztendővel ezelőtt építette a hetvenhetedik nagyapám, azért azt ne
ócsárolja! abban születtem én, abban volt apám, anyám kiterítve; ha
kegyelmed szemeit sérti pompás palotájából az én rongyos házam
tetejére nézni, nekem meg jól esik azon szobában élhetnem, melyben
szegény lelkem uram meghalálozott s nekem e helyett cserébe senki
palotája sem kell.</p>
<p>Az asszony zokogni kezdett boldogult férje emlegetésére; mi
által Bánfi szóhoz jutva, kemény, heveskedő hangon felelt:</p>
<p>– A mit kimondtam, meglesz; a kőmívesek már ki vannak küldve,
hogy a házat szétverjék: a tízezer forintot fölveheti kegyelmed a
tanács pénztárából. <span class="pagenum"><a name="Page_175" id=
"Page_175">-175-</a></span></p>
<p>– Nem kell! Ebnek kell! kiálta fel a nő dühösen. Nem vagyok én
paraszt ember, hogy kibecsültessenek a telkemből. Be se is lépjen
az udvaromba senki, azt tanácslom, mert kiseprűzöm, mint a kurta
kuvaszt! Voltam a fejedelemnél, voltam az országnál, ehen van a
pecsétes levél, melyen az ország megtiltja minden embernek az én
fundusomra lépni. Kiszegezem a kapura; jó olvasható írás; majd
meglátom, ki mer akkor benyitni hozzám?</p>
<p>– És én mondom kegyelmednek, hogy holnap szét fogják bontani a
házat, ha csupa armálissal lesz is bekerítve, építtesse föl aztán
az ország, ha neki tetszik.</p>
<p>Ezzel Bánfi bosszúsan távozni akart; Naláczit útjában
találta.</p>
<p>A két férfi kényszerített nyájassággal üdvözlé egymást s míg
Szentpáliné átkozódva eltávozott, Naláczi édeskés hangon kezde
szóhoz, nagy lélekzetvétel után.</p>
<p>– A fejedelem ő nagysága kivánta kegyelmedet egy igen
kellemetlen ügy felől értesíteni.</p>
<p>– Halljuk.</p>
<p>– A török már az idén harmadszor zsarol tőlünk ajándékokat, majd
egy, majd más alkalom ürügye alatt.</p>
<p>– Nem kell neki adni.</p>
<p>– Ha nem adunk neki, mindig azzal fenyegetőzik, hogy a portára
menekült Zólyomi Miklóst hozza be fejedelemnek.</p>
<p>– Hát csak hadd hozza be; majd kiverjük innen vele együtt.</p>
<p>– Igen, de a fejedelem restelli a sok utálkodást s némiképpen
félve is, ráhatározá magát, hogy amnestiát ad Zólyominak s vissza
engedi jőni, hogy többet ne ijesztgessék vele.</p>
<p>– Hát csak Isten hirével.</p>
<p>– Jól van, jól, de azt tudja méltóságod, hogy Zólyomi jószágai
most méltóságod birtokában vannak, így a fejedelem kénytelen
méltóságodat fölszólítani, hogy e javadalmakat a visszatérendő
Zólyominak kiszolgáltatni ne terheltessék. <span class=
"pagenum"><a name="Page_176" id="Page_176">-176-</a></span></p>
<p>Naláczi nagyon röviden találta előadni a dolgot, bármennyire
pótolta is méltóságos czímmel szavait.</p>
<p>– Mit? kiálta föl Bánfi hátralépve, s azt gondolják kegyelmetek,
hogy én azokat visszaadom? Az ország nekem ezen jószágokat oly
terhes kötelességgel adta át, hogy értük saját költségemen két
ezredet szereljek föl az ország védelmére; én a terhet teljesítem,
s most azt hiszik kegyelmetek, hogy a jószágokról le fogok mondani
csak azért, hogy egy bolonddal több legyen az országban.</p>
<p>– De ha a fejedelem kivánja?</p>
<p>– Akárki kivánja, nem adom!</p>
<p>– Ezt vigyem vissza feleletül?</p>
<p>– Ezt a két félreérthetlen igét; szólt Bánfi apróra rágva a
szót: «nem adom!»</p>
<p>– Alázszolgája! monda Naláczi, gúnyosan meghajtva magát s
eltávozott.</p>
<p>– Servus! veté utána megvetőleg Bánfi; s azzal kitekintve a
folyosóra, a mint ott néhány jobbágyot meglátott kalaplevéve
várakozni, kiáltott: jertek be, mit akartok?</p>
<p>A jámbor emberek látva a főúr ingerült kedélyét, átallottak
belépni, míg végre a tiszttartó betuszkolá őket.</p>
<p>– A dézmát kellett volna behoznunk; szólt siralmas hangon a
legvénebb paraszt, lesütve szemeit; de nem lehetett ám.</p>
<p>– Hát miért nem lehetett? kiálta rá Bánfi harsány hangon.</p>
<p>– Nincs miből, méltóságos uram; – nem járt eső, – nem arattuk be
a vetnivaló magot; a faluban gyökeret meg gombát esznek az emberek,
míg benne tart, azután Isten tudja, mi lesz velök?</p>
<p>– Lám, szólt Bánfi, ez is új Isten csapása, s még háborúra
vágyunk. Tiszttartó! meg kell nyitni az uradalmi tárházakat s a
jobbágyoknak vetnivaló gabonát osztani ki, azonfölül a
szegénységnek télire való eleséget, a mennyi elég. <span class=
"pagenum"><a name="Page_177" id="Page_177">-177-</a></span></p>
<p>A szegény pór meg akarta csókolni Bánfi kezét; az nem engedé,
egy köny ragyogott szemében.</p>
<p>– Azért vagyok uratok, hogy segítsek sorsotokon, ha inségben
látlak. A kasznárok teljesítsék akaratomat, ha saját tárházaim
kifogynak, hozatni kell gabonát kész pénzért Moldovából.</p>
<p>Ezzel mellékszobájába eltávozott.</p>
<p class="center">* * *</p>
<p>Bánfiné dobogó szívvel hallá az ismert léptek közeledtét.</p>
<p>Ott ült még most is az illatos jazminok, reszkető mimosák
között, maga is oly reszketeg, mint ezek, s oly halovány, mint
amannak virágai.</p>
<p>Körüle minden pompától ragyog, a falakon metszett velenczei
tükrök aranyos rámákban; királyok, fejedelmek arczképei, mik között
legújabb Kemény Jánosé, a szerint festve, mikor még a törökhöz
hajolt s törökösen borotválta haját s hosszú szakállt hagyott, a
mit egy időben nagyon felkaptak a magyar urak.<a name="FNanchor_5"
id="FNanchor_5"></a><a href="#Footnote_5" class=
"fnanchor">5)</a></p>
<p>A terem oldalán mesterséges állószekrény, számtalan fiókkal,
lazározott teknősbéka-héjjal s gyöngyházzal kirakva; közepén
festményekkel tarkázott asztal, mely fölött remekművű ezüst
kargyertyatartók állanak; üveges almáriomokban a család drágaságai
pompául kirakva: kövektől szikrázó serlegek, emaillos arany
szarvasok, miknek nyakát le lehet srófolni, a filigran művészet
remekei, egy-egy nagy virágkosár ezüstből, mely alig lehet nehezebb
egy tallérnál, a benne levő bokréták mindenszínű drágakövekből
vannak összefoglalva villogó virágcsoporttá, melynek smaragd
levelén egy arany szitakötő lebeg, oly finoman dolgozva, hogy
szárnyain keresztül lehet látni.</p>
<p>A magas ablakról a földig nehéz vörös selyem függönyök lengnek s
az ablakközök el vannak borítva az akkori <span class=
"pagenum"><a name="Page_178" id="Page_178">-178-</a></span>
divatvirágok legpompásabbjaival, mik közt a bársony tündöklésű
taréjos amaranth, a liriodendron csüngő tulipánaival, s a
jégharmattal hintett levelű mesembryanthemum a legkitünőbbek.</p>
<p>Mindezek közül csak a reszkető mimosa s a halovány jazmin illett
az úrnőhöz, kinek arcza oly búbánatos ellentétet képezett laka
fényével. A kis gyöngéd alak szinte el látszott veszni a magas
boltozatos teremben, melyben alig volt képes egy-egy massiv
maroquin karszéket helyéről odább mozdítani, vagy egy iszonyú nehéz
gyertyatartót fölemelni, vagy egy súlyos atlasz függönyt
félrevonni. Úgy látszék, mintha minden tárgy erőtlen voltát
juttatná eszébe.</p>
<p>Minden hang, minden dobbanás idegrázólag hatott reá, midőn az
ismert lépés küszöbét érinté, minden vére arczába futott, fel akart
szökni, s mire ajtaja kinyílt, ismét halovány volt s nem birt
székéről fölemelkedni.</p>
<p>Bánfi nyiltszivű örömmel siete reszkető nejéhez, – ki még
folyvást nem birt az elfogódástól hanghoz jutni – s megfogva annak
két harmatgyönge kezét, nyájas tekintettel néze ábrándos
szemeibe.</p>
<p>– Milyen szép és milyen szomorú…</p>
<p>A hölgy mosolyogni próbált.</p>
<p>– E mosoly is oly szomorú… monda Bánfi szelid hangon, felkarolva
a tündérlenge hölgyet.</p>
<p>Bánfiné odatapadva simult férje keblére s nyakát körülfogva
karjaival, arczát odavoná magához és megcsókolá.</p>
<p>– E csók is oly szomorú.</p>
<p>Bánfiné elfordult, hogy könyeit elrejtse.</p>
<p>– Mi lelt? kérdé gyöngéden megsimogatva neje homlokát Bánfi. Mi
bánt? mért vagy oly halvány? Mid hiányzik?</p>
<p>– Mim hiányzik? viszonzá könyes szemeit fölvetve férjére Bánfiné
s nagyot sóhajtva, letörlé könyeit s azzal mintha más tárgyra vinné
át a beszédet, karját férjeébe öltve, oda vezette őt virágaihoz.
<span class="pagenum"><a name="Page_179" id=
"Page_179">-179-</a></span></p>
<p>– Nézd ezt a szegény passiflorát: miként elhervadt, pedig
porczelláncserépbe van ültetve s átszűrt folyamvízzel öntözém.
Elfeledém a függönyt félre húzni előle, s ime szegényke, mint
lefonnyadt. Nem hiányzik semmije, csak a napvilág.</p>
<p>– Úgy látszik, szólt Bánfi elfojtott hangon, hogy a napkeleti
virágnyelven beszélünk egymással.</p>
<p>– Mim hiányzik? szólt kitörő zokogással Bánfiné, magát férje
nyakába kulcsolva; az én napvilágom, a te szerelmed hiányzik
nekem!</p>
<p>Bánfi kellemetlenül érzé magát érintve, s leült neje helyére, őt
szeliden ölébe vonva; s a legnyájasabb, de közbe-közbe felinduló
hangon kérdé tőle:</p>
<p>– Kevésbbé tudom-e ezt irányodban tanusítani, mint egyébkor?</p>
<p>– Oh nem kevésbbé; de oly ritkán látlak. Már hatodik hete, hogy
eltávozál és én nem lehettem veled.</p>
<p>– Asszony! Nagyravágyó vagy-e? Azt akarod, hogy a fejedelem
udvarába vigyelek magammal ragyogni!…</p>
<p>Hidd meg, fényesebb a tiéd, mint az övé és kevésbbé
veszélyes.</p>
<p>– Oh te tudod, hogy én nem keresem a fényt s nem félem a
veszélyt. Mikor száműzött voltál, mikor egy egyszerű gunyhóban
meghuzódtunk, néha egy vászonsátorban, melyre kívül hullott a hó;
te kebledre tevéd fejemet, betakartál palástoddal és én akkor olyan
boldog voltam… Néha a harczriadó s az ágyúk dörgése ébreszte fel
bennünket és én mégis olyan boldog voltam… Te lóra ültél, én
leborultam imádkozni, s ha olyankor visszatértél vérrel, porral
belepetten, milyen boldog voltam akkor!</p>
<p>– Adná az ég, hogy az lehetnél ezután is. De van boldogság, mely
elébbvaló a családokénál, vannak ügyek, mikben csupa látásod
gátolna, utamban lenne.</p>
<p>– Oh tudom, kedves kalandok, szép hölgyek úgy-e? monda Bánfiné,
tréfáló hangon, de talán érző gondolattal. <span class=
"pagenum"><a name="Page_180" id="Page_180">-180-</a></span></p>
<p>– Csalatkozol, kiálta föl Bánfi, hevesen kelve föl székéről; a
hazát értettem.</p>
<p>S azzal haragosan lépdelte végig a terem hosszát.</p>
<p>Ha ily tréfákért a férj megharagszik: az azt jelenti, hogy
találva van.</p>
<p>Bánfi, leránczolva sűrű szemöldeit, állt meg remegő neje előtt,
ki azon néhány percz alatt, hogy férje szobájába lépett, az
indulatok minden nemein keresztül vergődött; – öröm és keserv,
félelem és harag, szerelem és szerelemféltés egymással harczoltak
izgatott szivében.</p>
<p>– Margit! monda tompa hangon Bánfi, te féltesz; s a féltés első
lépés a gyűlölethez.</p>
<p>– Inkább gyűlölj, mint elfeledj; szólt a nő indulatos
kitöréssel, melyet aztán ismét megbánt.</p>
<p>– De hát mit kivánsz tőlem? Van okod rám gyanakodni? Azt csak
nem kivánod tán tőlem, hogy úgy számot adjak, hogy merre jártam,
kivel beszéltem? mint egy mamlasz Bertai Gida, a ki naplót visz, ha
hazulról elmegy s minden óráról beszámol a feleségének? Lám, én nem
tartalak zár alatt, mint Thoroczkai Ábrahám uram, a ki ha nincs
otthon, lakatot vet a felesége szobájára, s mikor haza megy, az
egész falut megesketi, hogy nem beszélt-e valaki a nejével.</p>
<p>Bánfiné nevetésen kezdte és sohajon végzé.</p>
<p>– Te tréfával hárítod el a kérdést. Hiszen én nem vádollak
semmivel! én nem leskelődöm utánad; ha megcsalnál, sem tudnám meg
soha. De lásd: van valami a női szívben, valami kínos érzés, mely
fáj, a nélkül, hogy tudná miért, mely meg tudja mondani, nőtt-e,
fogyott-e annak szerelme irántunk, a ki életünknek mindene? a
nélkül, hogy annak okait sejtené. Én nem tudom, nem is kivánom
tudni, hol jársz? de azt tudom, hogy sokáig elmaradsz és nem sietsz
haza. – Bánfi! én szenvedek, jobban szenvedek, mint gondolnád…</p>
<p>– Asszonyom, szólt Bánfi hideg arczczal állva nője elé. Ez
országban igen könnyen mennek a válópörök. <span class=
"pagenum"><a name="Page_181" id="Page_181">-181-</a></span></p>
<p>Bánfiné lélekzettelen esett vissza székébe, ijedten kapva
szivéhez; ajkai, miken egy reszketeg sikoj tört keresztül, nyitva
maradtak e sikoltás után.</p>
<p>Mintha valaki egy hárfa húrjain karddal vágna végig.</p>
<p>A nő félájultan bámult férjére: mintha kétkednék, ha nem tréfa
volt-e e szó? igen kegyetlen tréfa.</p>
<p>– Te szerencsétlen vagy, folytatá Bánfi, és én nem segíthetek
rajtad; te ábrándozni szeretsz, ahhoz én nem értek. Lehet, hogy az
én lelkem sérti a tiédet s azt én nem akarom, de a tiéd sérti az
enyémet bizonynyal s azt nem tűröm! Zsarnokot nem ismerek fölöttem,
még a szerelemben sem, üldözni nem engedem magam, még könyek által
sem. Szakaszszuk ketté sziveinket. Jobb, hogy most tegyük azt,
midőn még vérezni fognak, mint akkor, midőn önkényt válnak el
egymástól. Váljunk. Inkább most, midőn még szeretjük egymást; mint
elvárjuk, a míg meg fogjuk gyűlölni.</p>
<p>Bánfiné az egész kegyetlen beszéd alatt szótlanul lihegett,
mintha egy nehéz álomlátás nyomná szivét s lekötötte volna szavát,
míg végre erőszakosan törve ki szenvedélyének hangja, egy átható
sikoltással kiálta föl: «Bánfi! te megölsz!»</p>
<p>Bánfi maga is visszarettenni látszott e hang, ez arcz
kifejezésétől s a mint hevesen távozni indult, megállt fele útján,
nejére hátra tekintve.</p>
<p>E pillanatban nem vevé észre, hogy az ajtó fölnyilt s rajta
belépett valaki; csak azt látta: mint változott el egyszerre
nejének kétségbeesésdúlta arcza egy mondhatlan kínba kerülő
mosolygásra. Ez a fájdalom vonásaira erőszakolt mosoly valami
rettenetes volt! Bánfi azt hivé, hogy neje megőrült.</p>
<p>Ekkor azonban Bánfiné székéről hevesen felszökve, elkiáltá
magát: «Anna! testvérem!» s az ajtó felé rohant.</p>
<p>Bánfi csak akkor fordult hátra, s maga előtt látta Bornemisza
Annát, Apafi Mihálynét…</p>
<p>Az éleslátású nő szemeit nem kerülé ki azon lélekállapot,
<span class="pagenum"><a name="Page_182" id=
"Page_182">-182-</a></span> melyben a házastársakat meglepé:
bármennyire tudtak is azok rögtön indulataikat hazudtoló arczokat
ölteni föl; de úgy tett, mintha nem vett volna észre semmit.</p>
<p>Margitot keblére ölelve, nyájasan nyujtá Bánfinak kezét, míg
keblére boruló testvére alig birt magához térni.</p>
<p>– Szavaitok hallám kívülről, monda Apafiné, azért tartottam erre
minden bejelentés nélkül.</p>
<p>– Oh igen… Kaczagtunk… monda Bánfiné, sietve könyeit
fölszárítani kendőjével.</p>
<p>– Minek köszönjük e rendkívüli szerencsét? kérdé Bánfi,
udvariassággal palástolva zavarát.</p>
<p>– Minthogy ön felém sem hozza testvéremet, felelt Apafiné
mosolygó szemrehányással, én jövök meglátogatni szegény száműzött
magyarhoni rokonomat.</p>
<p>Bánfi átértette ez utóbbi szavak fulánkját s szakállát végig
simítva dörmögé:</p>
<p>– Itt tehet ön velem, a mit akar, szép rokonom, elménczkedhetik
fölöttem, földre sujthat tréfás czélzataival. A fejedelem trónja
előtt, az ország termében mint ellenségek állunk szemben; itt
uralkodhatik ön rajtam, itt nem vagyok egyéb, mint önnek leghívebb
alattvalója, ki ön bájai előtt meghódol; s magánkívül van örömében,
midőn önt vendégül elfogadhatja.</p>
<p>Ezt mondva, családias bizalmassággal ölelé át Bánfi Apafiné
méltóságteljes termetét, nem minden czélzás nélkül mondva
nejének:</p>
<p>– Annától nem fogsz félteni talán?</p>
<p>Margit helyett Apafiné felelt:</p>
<p>– Azt hiszem, ön inkább félti tőlem magát.</p>
<p>– Ha nőm volna ön, aligha nem! Pedig nem messze voltunk tőle.
Egy időben kegyedet akartam elvenni.</p>
<p>– Hanem a leánynézőnél elmaradt a jegyváltás; szólt nevetve
Apafiné.</p>
<p>– Hamar ráismertünk egymásra; folytatá Bánfi; két ily fő, mint a
miénk, nagyon sok lett volna egy házhoz, mikor most még egy
országban sem férhetünk egymástól. <span class="pagenum"><a name=
"Page_183" id="Page_183">-183-</a></span> Mindketten parancsolni
szeretünk; – nagyon megjártuk volna, ha most egymásnak kellene
engedelmeskednünk. Jobban történt így. Ime mind a ketten ráakadtunk
a magunk párjára: ön Apafira, s én – Margitra – és mindketten
boldogok vagyunk.</p>
<p>E szavakkal gyöngéden megcsókolá neje kezét, mit az hasonló
gyöngédséggel viszonozva, Bánfi egyedül hagyá a két testvért.</p>
<p>Anna nemes komolysággal nyugtatá kezét testvére kezében, ki
szelid mosolygással tekinte föl reá, mint egy ártatlan gyermek, ki
nemtőjével beszél.</p>
<p>– Te sírtál! monda Apafiné, hiába mutatod jó kedvedet.</p>
<p>– Nem sírtam; szólt Margit, bámulandó lélekerővel mutatva
nyugodt arczot.</p>
<p>– Jól van; szeretem hogy titkolod: ez arra mutat, hogy szereted
őt; s ha valaha, most van szükség rá, hogy férjedet szeresd, őrizd,
védd…</p>
<p>– Szavaid megdöbbentenek. Te valami szokatlant látszol
mondani.</p>
<p>– Már idejöttöm megdöbbenthetett. Gondolhatod, hogy ok nélkül
nem kerestem föl udvarodat. Nekünk mindkettőnknek egyenlően van
félteni valónk, s ha egymást nem értjük, egyikünk vagy másikunk
elvesztheti a magáét.</p>
<p>– Beszélj, oh beszélj; szólt remegve Bánfiné, maga mellé húzva
testvérét egy a szögletben nyúló kerevetre.</p>
<p>– A mi férjeink eleitől fogva gyűlölik egymást; szüntelen
ellenkező véleményen, ellenkező párton állva, megszokták egymást
úgy tekinteni, mint ellenséget. Jaj nekünk, ha e gyűlölet nyilt
harczczá fajul s azokat, kiket szeretünk, egymás ellen törni
látjuk.</p>
<p>– Oh én bizonyosan mondhatom, hogy Bánfi semmi ellenséges
szándékot sem rejteget férjed ellen.</p>
<p>– Én nem Apafit féltem az elbukástól, szólt Anna, hanem
férjedet. Apafi lelkében nagy változást tett a trón, melyre erővel
hivatott; megdöbbenve veszem észre, hogy ő féltékeny kezd lenni
hatalmára. Már Érsekujvár alatt <span class="pagenum"><a name=
"Page_184" id="Page_184">-184-</a></span> aggodalmasan mondá el a
nagyvezérnek, hogy Haller Gábor a fejedelemségre vágyik, a miért
szegény Hallert a nagyvezér férjem tudta nélkül nagyhirtelen
lenyakaztatá: de Apafi még most is emlegeti, a mit akkor férjed
izent neki: hogy nemsokára kirántja nyakából a zöld bársony
mentét.<a name="FNanchor_6" id="FNanchor_6"></a><a href=
"#Footnote_6" class="fnanchor">6)</a></p>
<p>– Én Istenem. Mitől kell tartanom?</p>
<p>– Míg én el nem vesztem férjem kegyét, addig semmitől. Míg ti
nyugodtan alusztok, én az indulatok támadásit fürkészve virrasztok
Apafi mellett, s erőt adott Istenem oly szörnyek ellen küzdhetnem,
mik vérszennyekkel tetézhetnék uralkodása emlékét. De van egy
lélekállapota férjemnek, melyben minden befolyásom elveszti
talizmáni erejét, mikor kikelve saját természetéből, szelidsége
kötekedő durvasággá válik; szemei, mik máskor egy meghalt cseléd
fölött könyeztek, vérben forogva, vért látszanak szomjuhozni;
máskor oly óvatos, ekkor oly hirtelenkedő lesz. És ez állapota –
pirulva kell előtted megvallanom, – az ittasság… Nem panaszul
hoztam föl ellene; annak kit szeretünk, nem rójuk föl hibáit, annak
mindent megbocsátunk.</p>
<p>– Kivéve egyet: ha hűtelen hozzánk; szólt hozzá Margit.</p>
<p>– Még azt is, még azt is! sietett Apafiné mondani. Ha éltét kell
megmentenünk, még azt is meg kell bocsátanunk.</p>
<p>– Oh Anna, szólt Margit nyugtalanul, te titkokat sejtetsz velem,
miket nem akarsz megmondani.</p>
<p>– A mit tudnod kell, megtudandod. Férjed nemrég büszke
vakmerőséggel állt útjába egy pártnak, egy hatalmas pártnak, mely
királyokkal és királyok ellen szövetkezett; mondhatni, a sorsnak
állt útjába. Ő elég büszke számba sem venni a veszélyt, melyet
ezáltal magára idézett. Vagy azt hiszi tán, hogy azok, kik egy
trónon ülő király ellen fenik a fegyvert, kételkedni fognak, ha egy
<span class="pagenum"><a name="Page_185" id=
"Page_185">-185-</a></span> közőlök való nemes fölüti ellenük
fejét? és ezeket Bánfi megbántá, kigúnyolta, fenyegeté, messzeágazó
terveikbe kuszáló kezekkel markolt. Leszidta őket és a fejedelmet
egymás előtt szemtől szemben.</p>
<p>Bánfiné félénken kulcsolá össze kezeit.</p>
<p>– Én látom a vihart, mely Bánfi feje fölött gyülekezik. Mámoros
korában czélzatokat mondott előttem Apafi, melyek megdöbbenték
lelkemet, és én nem akarom, hogy Apafi legyen a kéz, mely őt mások
számára elejtse. Minden oldalról bele fognak kötni, de mi ketten
vigyázni fogunk rá. Én iparkodom feltartóztatni a csapást, s ha
mégis megtörtént az, te el fogod hárítani. Mindkettőnknek teljes
mértékben kell birnunk férjünk szerelmét, hogy a lelki
mindenhatóság erejével közéjük vethessük magunkat, midőn egymásra
készülnek rontani. Lásd: az iszonyatos lenne, ha valamelyik
elveszne a másik kezétől s egyikünk oka lenne a másik
gyászának.</p>
<p>Margit félénken szorongatá Anna kezét.</p>
<p>– Mit tegyek? Oh Istenem. Mit tehetek én? Mi az én erőm?</p>
<p>– A te erőd: szerelem, éberség és önfeláldozás; viszonzá Apafiné
magasztos tekintettel iparkodva átönteni saját erős lelkét gyönge
testvérébe.</p>
<p>Két ember sorsa két angyal kezébe volt letéve e pillanatban, s e
két ember sorsa egy volt Erdélyországéval.</p>
<h2>XIII. AZ ÉJI HARCZ.</h2>
<p>A mint Bánfi Dénes neje szobáját elhagyva, a hátulsó
csigalépcsőn a földszinti tornáczba alászállt, egy fiatal lovagot
látott benyargalni az udvarra.</p>
<p>A lovag porral és tajtékkal volt lepve; a mint leugrott lováról,
a mén fáradtan feküdt le, maga a lovag sietve kérdezősködék Bánfi
után, ki benne Benkő Gáborra ismerve, elébe jött, kérdezve: «mi
baj?» <span class="pagenum"><a name="Page_186" id=
"Page_186">-186-</a></span></p>
<p>– Uram, szólt lelkendezve a fáradt lovag, Ali basa megtámadta
Bánfi-Hunyadot.</p>
<p>– Épen jókor; monda Bánfi, szinte örülve rajta, hogy izgatott
lelke elé törni, zúzni valót hozott a sors. Hivjátok Veér Györgyöt;
monda tiszttartóinak. Kegyelmed pedig, ha kifújta magát, mondja el
a körülményeket.</p>
<p>– Sietnem kell, méltóságos uram. A baj közepéből jöttem ide.
Tegnap egy csapat kurd portyász megjelent Bánfi-Hunyad előtt.
Méltóságod kapitánya, Sötér Gergely uram, megértve, hogy sarczolni
jöttek, utasításához képest a kastélybeli huszárokkal kivonulván
eléjök, velök viadalba ereszkedett s rövid tusa után elkergette a
sánczoktól, ezzel nem érve be, riadót fuvatott s az elvert csapatot
űzőbe véve, utána nyargaltatott Zentelke felé. Míg a kurdok
folyvást futottak előttünk, mi azalatt egyszerre oldalról látjuk
magunkat megtámadva; – egy percz alatt az egész tér tele volt lovas
törökökkel; mint a hangyaboly, úgy jöttek ellenünk. Számukról
biztosan nem szólhatok, hanem azt tudom, hogy három lófarkas
póznákat is lehete látni közöttök. A mi arra mutat, hogy maga a
basa is jelen van. Sötérnek nem maradt ideje többé Hunyadra
visszavonulhatni.</p>
<p>– Az ördögbe! kiálta föl Bánfi.</p>
<p>– Két-három emberrel harczolt mindegyikünk, maga Sötér egyik
kezébe buzogányt vett, a másikba kardot, s a mint mellette voltam,
e szavakat kiáltá hozzám: «Szaladj fiam a csatából! vágd ki magad,
– fuss Bonczhidára és adj hirt». A mit azontúl mondott, azt már nem
hallottam, mert a dulakodó tömegek elszakítának bennünket. Én erre
a paizsomat hátamra vetve s fejemet lehúzva lovam nyakára,
sarkantyúba kaptam paripámat s vágtattam ki a csatából. Százan is
futottak utánam, hogy elfogjanak; paizsomon kopogott a nyíl, mint a
jégeső, de okos lovam, érezve a veszélyt, megkettőzteté erejét s
üldözőim elmaradtak nyomomból.</p>
<p>– Egyenesen jött kegyelmed Bonczhidára? <span class=
"pagenum"><a name="Page_187" id="Page_187">-187-</a></span></p>
<p>– Nem állhattam meg, méltóságos uram, hogy félre ne ugorjak
Bánfi-Hunyad felé, az ott maradt lakosságot értesítendő a
veszélyről, hogy idejekorán menekülhessenek a havasok felé.</p>
<p>– Azt okosan tevé kegyelmed. Tehát a lakosok megmenekültek?</p>
<p>– Korántsem. A vett rémhirt épen Vizaknainé asszonyom portája
előtt adám tudtára a népnek. Az arczok elsápadtak, midőn egyszerre
előlépett a ház asszonya, kivont karddal kezében s mintha száz
férfi lelke szállott volna belé, villogó szemekkel állt meg a nép
között, s ezeket mondá nekik: «férfiak vagytok-e? ha igen, fogjatok
fegyvert; álljatok ki sánczaitokra s tudjátok megvédeni a helyet,
hol gyermekeitek élnek s apáitok eltemetve vannak; vagy ha gyávák
vagytok, ám fussatok, a nők itt maradnak velem, s megmutatják a
dühös ellenségnek, hogyha az ősi tűzhelyért kell küzdeni, akkor
senki sem erőtlen!»</p>
<p>Bánfi rekedt hangon kiálta csatlósainak, hogy hozzák elé
pánczélját, kopjáját és sisakját s inte a fuladozó hirnöknek, hogy
szóljon tovább.</p>
<p>– E szavakra szörnyű ordítás keletkezett a nép között, az
asszonyok, mint megannyi furiák rohantak fegyverekért, s férjeik
oldalán, kiket nőik elszántsága hősökké avatott, fölmentek a
sánczokra: ki mit kapott, kaszát, ásót, cséphadarót fogva elő.
Ezalatt Vizaknainé maga mindenütt járt, biztatá, rendezte a
csoportokat, a templomot eltorlaszoltatá; olajat, kénkövet
forraltatott; a hidakat letöreté; úgy hogy mire én kijöttem a
városból, az már tökéletes védelmi állapotba volt téve. Ezzel én
minden kerülés nélkül átusztattam a Körösön s erdőkön s álutakon
idáig jövék.</p>
<p>Bánfi ez utóbbi beszéd alatt egészen magánkívül látszott lenni.
Nem várta már sem sisakját, sem fegyverzetét, lováért ordított s
míg arra fölkapna, a megérkező Veér Györgynek sietve kiáltá:</p>
<p>– Utánam Bánfi-Hunyadra! – Éjjel-nappal jőjjetek. <span class=
"pagenum"><a name="Page_188" id="Page_188">-188-</a></span> A
gyalogság kerüljön a gyalui havasok felé. A lovasság utólérhet
Kolozsvárig. Ha közel lesztek, rakjatok tüzeket a hegyeken, hogy az
elődandárral egyszerre támadhassam meg az ellent.</p>
<p>– Talán jobb volna méltóságodnak a derékseregnél maradnia? szólt
Veér György aggodalmas arczczal.</p>
<p>– Tegye kegyelmed a mit parancsoltam! kiálta Bánfi s sarkantyúba
kapva lovát, elszáguldott. Kisérői tízével, huszával nyomakodtak
utána.</p>
<p>– Mi lelte ezt? kérdé Veér György, hogy sem minket be nem vár,
sem nejét, vagy a fejedelemasszonyt, mint vendéget, nem tudósítja a
dologról?</p>
<p>– Megütközött, midőn tudósítám, hogy Vizaknainé védi
Bánfi-Hunyadot; magyarázá Benkő, gyermekkori szerelme neki, kit
azután később elfeledett, s most, hogy hősi veszélyéről értesült,
megdöbbenni látszott rajta.</p>
<p>Veér György helybenhagyá a felvilágosítást s rögtön felültetve
hadait, miután Bánfinét néhány szóval tudósítá egy kis
félrecsapásukról, a lovassereggel eltávozott Kolozsvár felé; a
gyalogság vezetését Angyal Mihály kapitányra bízva.</p>
<p>Ezek csak estefelé indultak meg, rövidebb útjuk levén a havasok
felé.</p>
<p>Elinduláskor előállt egy czondrás székely fiú, halovány
orczával, de izmos karokkal. A többiek tuszkolták előre.</p>
<p>– Énekeld nekünk azt a nótát!</p>
<p>Ez volt a nép egyszerű költője: Gelenczei Ambrus.</p>
<p>Bibliáját előkeresve zekéje zsebéből, annak pergamen táblájára
irogatott verseket, mikre dalt szerkesztve, csaták előtt el szokta
azokat énekelni; a nemesség utána énekelte az egyszerű harczi
danát.</p>
<div class="poem">
<div class="stanza"><span class="i0">A nap kerül, hajnal
derül,<br /></span> <span class="i0">Már a szokott óra
cseng,<br /></span> <span class="i0">Már minden sor, minden
bokor<br /></span> <span class="i0">Lassú indulóval
zeng.<br /></span> <span class="pagenum"><a name="Page_189" id=
"Page_189">-189-</a></span> <span class="i0">Ne késsél hát,
talpadra kelj<br /></span> <span class="i0">Vitéz magyar, lóra
székely<br /></span> <span class="i0">Kabalára szász!<br /></span>
<span class="i0">Rest ember az, a ki nem fut,<br /></span>
<span class="i0">Mikor előtte van az út<br /></span> <span class=
"i0">A gavallér, mikor ráér,<br /></span> <span class="i0">Ha nem
mehet, mász.<a name="FNanchor_7" id="FNanchor_7"></a><a href=
"#Footnote_7" class="fnanchor">7)</a><br /></span></div>
</div>
<p>Az ezer meg ezer férfi által énekelt harczi kardal lassankint
elenyészett a távolban.</p>
<p class="center">* * *</p>
<p>Veér György Kolozsvárra érve, Bánfit már nem találta ott.
Kétszáz lovast véve magához, fél órával elébb eltávozott a
generalis.</p>
<p>Veér nem sokat pihentetve embereit, még azon éjjel tovább ment
Bánfi nyomában, kit sehol sem érhetett utol; a vezér mindenütt
előtte járt, néha egy pár óra járással is.</p>
<p>Késő éjszaka volt, midőn Bánfi Dénes kétszáz lovasával oda
jutott, a hol a Kőrös vize végig szelve a tájat, kétfelé választja
az erdős völgyet. – A hidnál, mely a vízen keresztül vezet, tábort
ütött a török; egy csoport beduin ott hasalt a parton, hosszú
puskával, fülelve. Meglepni nem lehete őket.</p>
<p>Bánfi-Hunyad felé majd muló, majd terjedő veresség látszott az
égen.</p>
<p>Bánfi a túlparti erdő rejtekében hagyva lovagjait, maga
negyedmagával elindult a víz sekélyesebb részén átjárást keresni. A
Kőrös itt néhol oly sebes, hogy az embert lekapja lováról.
Szerencsére a száraz nyár nagyon kiapasztotta, s Bánfi nemsokára
egy helyre akadva, a hol csendesebben folyik a víz, társaival
együtt azon szerencsésen átgázolt.</p>
<p>Ezzel egyet közülök visszaküldött, hogy a többieket <span class=
"pagenum"><a name="Page_190" id="Page_190">-190-</a></span> is
vezesse oda, maga addig harmadmagával a túlparton maradt, merően
bámulva azon táj felé, a honnan az égés látszott.</p>
<p>Ezalatt egy hat lovagból álló beduin őrcsapat, a folyam partján
czirkálva, észrevevé a három lovagot, s vezetőjük rájok kiálta,
hogy álljanak meg!</p>
<p>Bánfi erre vissza akart húzódni, de három beduin hirtelen elébe
került, s a másik három fölemelt dárdával rohant rá és
társaira.</p>
<p>– Hajtsátok le fejeteket a ló nyakára s balkézzel kapjátok le a
dárdát; monda ez társainak s azzal kardot húzva, a szemközt jövőkre
rohantak; szótlanul összecsapva velük az éj árnya alatt.</p>
<p>Bánfi középett állt, a három beduin dárdája egyszerre süvöltött
s Bánfi társai kétfelől egyszerre estek le a lórul átszegezve, míg
ő a balkézzel biztos ügyességgel kapva el az őrjáró kelevézét,
jobbjával egy csapást intéze hozzá, mely annak koponyáját hasítá
ketté.</p>
<p>Erre, meglátva, hogy egyedül maradt, egyszerre fordult mindkét
ellenének s egyiket a kopjával, másikat karddal néhány percz alatt
leveré.</p>
<p>Dühösen száguldott a part felől kerülő másik három ellene.</p>
<p>– Jertek! Dörmögé Bánfi s azzal az iszonyú humorral, mely némely
harczosnak a halálveszély pillanatában annyira sajátja, mosolyogva
mondá: Majd én tanítalak meg benneteket dárdával bánni! s ezzel
lovát egy facsoportnak faroltatva, kardját tokjába dugá s az elvett
dárdát kétkézre kapa, nem telt bele két percz, midőn mind a hármat
leöklelte lováról.</p>
<p>Ekkor széttekinte, ha nem jön-e több? s örömmel tapasztalá, hogy
a hidnak levők a távol miatt nem vették észre a tusát. Kétszáz
lovagja pedig már a tulsó parton járt s szép nesztelen átkelt az
innensőre.</p>
<p>Egy pár a leküzdött beduinok közül még nyavalygott és
ordítozott. <span class="pagenum"><a name="Page_191" id=
"Page_191">-191-</a></span></p>
<p>– Verjétek ezeket főbe, hogy el ne áruljanak bennünket
kiáltozásaikkal.</p>
<p>– Ne várjuk be Veér György csapatait? kérdé egy hadnagy.</p>
<p>– Nem lehet, nincs időnk, szólt Bánfi, a vereslő égen jártatva
szemeit s azzal a kisded csapat nesztelenül haladt a mezőségeken és
harasztokon keresztül.</p>
<p>Nemsokára valami távoli zsibongást kezdének hallani, s a mint
egy dombtetőre értek, föltünt előttük Bánfi-Hunyad.</p>
<p>Bánfi könnyebbülten lélekzett; nem a város égett, csupán a
kertekben levő kazalok, a lakosok előre leverték házaik tetőit,
hogy az ellenség föl ne gyujthassa. A templom és torony is
tetőtlenül állott, s lehete látni, mint hemzsegi azt körül a tűz
világánál ostromló török had; míg a torony ormairól tűzesőként
hullott alá égő szurok és kénkő, néha egy-egy nehéz gerenda is,
lesodorva a falakról a fölkapaszkodókat.</p>
<p>Ali basa nem várhatta be ágyuit, mik a rossz utakon elmaradtak s
azt hivé, hogy egy ostommal beveheti a parasztoktól és nőktől
védett helyet. De a kétségbeesés katonává tesz mindenkit, s az
elszánt kezében jó fegyver a fejsze és kasza.</p>
<p>Bánfi arcza kigyulladt e látványra. Egy fehér hölgyalakot vélt
látni a torony ormán, s azzal sarkantyúba kapá lovát, s mint a
vihar, nyargalt előre, lovagjainak kiáltva:</p>
<p>– Ne számlálgassuk az ellenséget most, majd ráérünk, ha leöltük!
s egy óranegyed mulva a város előtti tábor elé ért a kisded
csapat.</p>
<p>Itt aludt mindenki. Míg egyik sereg ostromolt, addig a másik
ráért pihenni; még az őrök is nyugalomra hajták fejeiket, a lovasok
ott feküdtek leczövekelt paripáik mellett, s csak akkor riadtak föl
álmaikból, midőn már Bánfi keresztülkasul nyargalt soraikon.</p>
<p>A báró egyedül az ostromlottakhoz akarva sietni, hirtelen
<span class="pagenum"><a name="Page_192" id=
"Page_192">-192-</a></span> keresztül gázolt az eszeveszett
seregen, mely álmából fölijesztve, lóra, dárdára kapott, s egymást
vélve ellenének, összekeveredék, kölcsönösen rontva tulajdon
csoportját, a csauszok hasztalan iparkodtak a bőszülteket
rendbeszedni.</p>
<p>Bánfi azonban véletlenül, vakmerően vágott a török had közé,
mely a templomokat ostromolta. Az első csapatok ijedten futottak
meg váratlan rohama elől, a futókat azonban nemsokára megtorlasztá
egy szemközt jövő dandár, mely Ali basa válogatott mamelukjaiból
állott.</p>
<p>Egy óriási szerecsen vezette a csapatot. Lova rendkívüli
nagyságú, tizenhét markos mén; maga hét láb magas idomtalan alak;
félig meztelen kiülő izmai ragyognak, mint az aczél, az égő kazalok
pokoli fényében; széles szája vérzik egy kőhajítástól; fekete
arczából rémesen világlanak elő szeme fehérei.</p>
<p>– Megállj giaur! ordíta a szerecsen a csatazajt felülmuló
hangon, s egyenesen Bánfinak tartott. Iszonyú öklében tenyérnyi
széles görbe kard villogott, melyet még neki is súlyos volt
megemelni.</p>
<p>Két huszár, ki Bánfi elé vágtatott, két csapására az iszonyú
szörnynek jobbra-balra hullott le lováról, egyik fejtelenül, másik
övig hasítva. A harmadik csapásra fölállt nyergében a szerecsen,
elkiáltva magát dörgő hangon:</p>
<p>– Én vagyok Kariaszár! a győzhetetlen. Köszönd Istenednek, hogy
általam halsz meg; s ezzel hátrakapva kardját, egy irtóztató
csapást mért Bánfi fejére.</p>
<p>A báró hideg vérrel emelé föl kardját szeme elé, s azon
pillanatban, midőn Kariasszár felé csapott, egy ügyes, semmi erőbe
nem kerülő, de a villámnál gyorsabb mozdulatot tett vele a
szerecsen ökle felé, a vívók belső vágásnak nevezik ezt, s e
csapással Kariasszárnak egyszerre négy ujját leütötte, a nehéz
pallos csörömpölve hullott alá az ujjatlan marokból.</p>
<p>A fekete arczon meglátszott az ijedtség és düh elsápadása.
Iszonyú ordítással veté magát rögtön Bánfira s nem <span class=
"pagenum"><a name="Page_193" id="Page_193">-193-</a></span> törődve
az arczára és vállára kapott sebekkel, balkezével elkapá Bánfi
jobbkarját, s brutális erővel egyet taszított rajta úgy, hogy ha
Bánfi erősen nem ül lován, kiesik nyergéből.</p>
<p>Ugy látszott, mintha a szerecsen még fél kézzel is képes lenne
őt összemorzsolni.</p>
<p>Bánfi azonban jó lovas levén, keményen megszorítá térdeivel
paripáját, mire a nemes mén fölágaskodott két hátulsó lábára, s a
mint az óriás urával dulakodott, oroszláni erővel tépte annak
megmarczangolt karját, – a harczparipa egyszerre neki fordult a
szerecsennek, s patkójával czombon vágva, tajtékzó szájával dühösen
beleharapott annak húsos mellébe, s a megharapott részen egyet
csavarintott fogaival.</p>
<p>Kariasszár elordítá magát bőszült fájdalmában, s hirtelen
eleresztve a bárót, handzsárjához kapott balkezével, s azt jajgatva
rántá ki.</p>
<p>Bánfi azon pillanatban nyakához vágva az óriásnak, a roppant fő
egyszerre alágördült, s míg a levágott nyakból háromágú sugárban
szökelt fel a vér, a fejetlen alak neki szabadult lován ülve
maradt, s kirántott handzsárjával fejetlenül vagdalkozott még holta
után is jobbra, balra, – ijesztő tüneményül saját népeinek.</p>
<p>Az óriás elestének láttára szétfutottak a megrémült mamelukok,
egymást taposva s a kerítéseken ugrálva át lovaikról; ugyanekkor a
templomot védő nép, elhányva az útból torlaszait, kirontott
ostromlóira, elől Vizaknainé kivont karddal, utána a papok, mint
zászlótartók, a templomi lobogókkal. A nagy, de két tűz közé
szorult ostromló tömeg kétfelé vált, utat nyitva egyfelől a
parasztok kaszáinak, másfelől a huszárok csákányainak. Ez utóbbi
hatalmas fegyver a vele bánni tudók kezében: ütései csaknem
kikerülhetlenek. A csákány hosszú, hegyes orra a lecsapásnál oly
erővel hull alá, hogy nincs paizs vagy sisak, melyet keresztül ne
üssön s kard meg nem véd görbe, hajlott vasa elől. A két csapat
nemsokára összeért, elszórva az <span class="pagenum"><a name=
"Page_194" id="Page_194">-194-</a></span> útból a janicsárokat, kik
még félholtan is csapkodtak handzsáraikkal a rajtuk átgázoló lovak
lábaihoz.</p>
<p>Vizaknainé kipirult arczczal szökött Bánfi Dénes elé s lova
kantárát megragadta.</p>
<p>– A veszély nagy, méltóságos uram, a török husz annyi erővel
van, mint mi együttvéve: jőjjön kegyelmed a templom kerítése
mögé.</p>
<p>– Egy lépést sem innen. Mondá Bánfi hideg vérrel. Meneküljenek
kegyelmetek vissza torlaszaikhoz.</p>
<p>– Egy lépést sem innen; viszonzá Vizaknainé.</p>
<p>– Én tudom magamat védni. Monda Bánfi hevesen.</p>
<p>– Én is; viszonzá büszkén az asszony.</p>
<p>E pillanatban, mintha a fellegekből szállnának le, vagy a
földből támadnának elő, minden utczáról új csapatok rajoznak ki,
gyalogok, lovasok, hosszú puskákkal, tegzekkel, szalagos kopjákkal
s égbontó ordítás támad minden oldalról:</p>
<p>– Ali! Ali! Allah akbahr!</p>
<p>A magyarság erre hátát a templomnak vetve, csatasorba állott s
várta a támadást. Az utcza végéről egy fényes lovagcsoport látszott
közelíteni, a spáhik válogatott csapatja volt ez, délczeg arab
paripákon, miknek nyeregtakarója smaragdoktól tündökölt a
tűzvilágban. Középett lovagolt Ali, karcsú, hófehér berber ménen:
kezében gyémántos markolatu görbe kard, fején turbános sisak, nagy
szakálla ezüst pánczéljára hullt le. A mint lőtávolságnyira ért
Bánfihoz, megállt s csapatjait körül elrendezé.</p>
<p>Bánfi mindekkorig hozzá sem nyult pisztolyaihoz, miknek gyönyörű
elefántcsontból faragott agyai kilátszottak nyeregkápájából. Most
kivonta azokat s mindkettőt odanyujtá Vizaknainénak.</p>
<p>– Fogja kegyelmed, monda. Legyen mivel védnie magát.</p>
<p>Ali basa erre egy hirnököt küldött előre, ki a magyarok elé
érve, ez izenetet hozá nekik:</p>
<p>– Az én uram, Ali basa, fölszólít titeket, hitetlen giaur
<span class="pagenum"><a name="Page_195" id=
"Page_195">-195-</a></span> nép, nincs hová futnotok, minek
erőlködtök ellene tovább: tegyétek le a fegyvert lábaihoz s
várjátok kegyelmét.</p>
<p>Alig ejté ki utolsó szavát a hirnök, midőn két lövés hallatszott
és a hirnök holtan esett le lováról. Vizaknainé mind a két
pisztolyt ő rá lőtte ki – feleletül.</p>
<p>Erre Ali basa dühösen inte a körülálló csapatoknak s minden
oldalról nyilak és puskák irányoztattak a magyarság felé.</p>
<p>Vizaknainé e perczben fölhágott Bánfi kengyelvasába s egy kézzel
annak vállára kapaszkodva, másikkal megvillantá kardját, kiáltva:
«ne féljetek, barátim!» Szavait ropogó dördülés s süvöltő nyilzápor
követte. Vizaknainé testével fedezte Bánfit, ki a lövés elhangzása
után gyengülni érzé a nő szorítását karján. Egy nyil szive fölött
találta a nőt. «E nyil neked volt szánva». Suttogá Vízaknainé, s
holtan omlott le a földre.</p>
<p>– Szegény asszony, monda Bánfi utána tekintve. Mindig szeretett
és sohasem mutatta.</p>
<p>S azután vér folyt köny helyett.</p>
<p>A magyar csapatot körülözönlé a török raj, de sehol sem birta
azt megbontani; Bánfi már a nyolczadik spahival vívott, kik mind
elhulltak rendkívüli ügyessége miatt. Ali basa magánkívül jött
dühében.</p>
<p>– Nem birjátok hát leverni ezt a csufondáros kutyát! ordítá
bőszülten, s szétkardlapozva előtte álló embereit, maga vágtatott
Bánfi elé. Én vagyok előtted, hitvány disznó, ordítá rá
fogcsikorítva, te kutyák ivadéka.</p>
<p>– Tartsd magadnak czímeidet! kiálta Bánfi s elébe vágtatva,
olyat húzott kardjával a basa sisakjára, hogy mind a sisak, mind a
kard összetörött. Erre mindkét lovag egyszerre döbbenten hátrált
vissza s Ali egy gömbölyű paizst kapott el fegyverhordozóitól, míg
Bánfinak aczélcsákányt nyujtottak hirtelenében. Ezzel ismét a két
vezér összerontott.</p>
<p>A csákány iszonyú csapással sujtott le a gömbölyű paizsra s
lyukat ütött rajta, mire Ali basa kardjával visszavágott,
<span class="pagenum"><a name="Page_196" id=
"Page_196">-196-</a></span> s Bánfit ezuttal csak ügyes
félrehajlása menté meg a haláltól.</p>
<p>– Fejedet laptának viszem el, szólt gúnyosan Ali.</p>
<p>– Én pedig szakáladat seprűnek, viszonzá Bánfi.</p>
<p>– Nemesi czimeredet lovaim ólára szegzem ki.</p>
<p>– Én pedig bőrödet madárijesztőnek tömetem ki polyvával.</p>
<p>– Te föllázadt rabszolga!</p>
<p>– Te borbélyinasból lett hadvezér.</p>
<p>Minden gúnymondat új dühös csapás által volt kisérve.</p>
<p>– Te becstelen asszonyrabló! kiálta tajtékzó szájjal a basa. Te
török leányt rabolsz tisztátalan ölelésedre? Ezért én elrablom
feleségedet! s hárememben ő lesz legutolsó rabnőm!</p>
<p>– Bánfi előtt felfordult a világ. Három oly sebet kapott lelkén,
mely kivette őt emberi alakjából.</p>
<p>– Átkozott ördög! ordítá fogcsikorgatva, s közepén kapva
csákányát, közelebb rugtatott Alihoz, s villámsebességgel pörgetve
meg harczeszközét, mint a szélmalom szárnya forgott az kezében,
majd fokával, majd gombos végével csapkodva az elébe tartott
paizsra, s védve és támadva egyszerre. Ali basa meglepetve ez új
szokatlan modorú roham által, vissza akart húzódni, de a két harczi
mén ezalatt egymás szügyét és nyakát harapdálva, osztá uraik
harczát, s nem lehete őket egymástól elválasztani.</p>
<p>A spáhik, látva urok hanyatlását, közbevetették magukat, s
elverve Bánfi mellől a védő huszárokat, midőn ez látta, hogy
emberei mind a templomba menekülnek, hirtelen egy utolsó csapást
adott Ali paizsára, melynek súlyától a csákány átfurta azt, s Ali
fölordításából gyanítva, épen ott, a hol az a karhoz volt csatolva.
Már a másik csapásra nem ért rá Bánfi, mert minden oldalról körül
volt kerítve.</p>
<p>E pillanatban ismeretes trombitaharsogás riadt meg a küzdők háta
mögött, s egy új, általános, egyszerre megszólaló csatakiáltás
vegyült a zajba: <span class="pagenum"><a name="Page_197" id=
"Page_197">-197-</a></span></p>
<p>«Isten! Mihály angyal!»</p>
<p>Veér György érkezett meg a banderiumokkal.</p>
<p>– Isten! Mihály angyal! ordíta a magasan kilátszó nemes vezér
lánczüngében, félvállra vetve medvebőr kaczagányát, s gerezdes
buzogányával utat tört magának a meglepett törökök koponyáin
keresztül.</p>
<p>A támadás eszesen volt intézve; minden utczáról egyszerre tört
be a lovas nemesség, zavarba hozva a török sereget minden ponton:
úgy, hogy egyik csapat nem jöhetett a másik segélyére, míg a
legszélsőt mindig túlnyomó erő verte tönkre.</p>
<p>Ali basa Bánfi legutolsó csapásától gonosz sebet kapott bal
karján, miáltal leveretve, sarkantyúba kapta paripáját, s jelt
adott a megfutamodásra.</p>
<p>A török sereg hanyatthomlok üzetett ki a városból; vezéreik a
gyalui havasok felé iparkodtak őket terelgetni, melynek utain ismét
rendbe gondolák szedhetni soraikat.</p>
<p>A falun kívül tovább folyt a bomlott csata.</p>
<p>A magyarok széthányva az égő kazlakat, az éj sötétében
összekeveredtek elleneikkel, csak a csatakiáltásról ismerve meg
egymást.</p>
<p>Az üldözött török had a sötétben és zavarban majd ellenségeihez
menekülve, majd saját társait öldösve, el akarta tanulni a magyarok
harczkiáltását, de ez még nagyobb vesztére szolgált, mert nem tudva
kimondani «Mihály angyalt», mindig «Mihál andzsalt» kiáltott
helyette<a name="FNanchor_8" id="FNanchor_8"></a><a href=
"#Footnote_8" class="fnanchor">8)</a> s még ismertebbé tette magát
a magyarok előtt.</p>
<p>A török sereg tökéletesen meg volt verve, ezernél többen
feküdtek halva az utczákon és a templom körül, s csak a mély utak
menték meg őket, a hova a magyar seregnek nem volt tanácsos őket
követni.</p>
<p>Veér György tehát takarodót fuvatott, míg Bánfi nyugtalan dühvel
próbált majd itt, majd amott nyomába törhetni <span class=
"pagenum"><a name="Page_198" id="Page_198">-198-</a></span> a futó
ellenségnek. Hasztalan; minden út el volt hirtelen levágott fákkal
torlaszolva.</p>
<p>– Kénytelenek vagyunk őket menekülni hagyni, mondá Veér György,
kardját hüvelyébe bocsátva.</p>
<p>– Hátha nem? hátha nem? szólt izgatott hangon Bánfi, s egy
dombra fölnyargalva, valamit vizsgálni látszott. Egyszerre
örömteljes hangon kiálta föl: Nézzetek oda! A jeltüzek épen most
gyulladnak ki.</p>
<p>És valóban, a gyalui havasok felől lehete látni, mint lobbanak
föl egyenkint a jeltüzek hosszú sorban.</p>
<p>– Azok a mi embereink ott, kiálta föl Bánfi új lelkesüléssel.
Kelepczében van a török. Rajta, előre!</p>
<p>S azzal maga után véve csapatjait, az eltorlaszolt utak felé
vágtatott, nem hajtva a gondosabb Veér György
figyelmeztetéseire.</p>
<p class="center">* * *</p>
<p>Ali basa ezalatt martalékul hagyva sátorait, tevéit és
zsákmánynyal terhelt szekereit, előre küldé Dzsem-Hamánt, az
arnauták vezérét, hogy a havasokon átvivő utakat tegye
járhatókká.</p>
<p>Dzsem-Hamán az éj sötétében előre haladva, a mint arnautáival az
utakat egyengetné, egyszerre beszédet hall a feje fölött levő
meredek sziklákon s egy csoport fegyveres férfit lát ott
megjelenni.</p>
<p>A csapatok egyszerre kiáltának egymásra:</p>
<p>– Kik vagytok? mit csináltok?</p>
<p>– Köveket hordunk; felele Dzsem-Hamán. Hát ti?</p>
<p>– Mi is köveket hordunk. Volt fölülről a felelet.</p>
<p>– Én Dzsem-Hamán vagyok, ki Ali basa lábai alól takarítom a
köveket, hát ti nem Csáky László emberei vagytok?</p>
<p>– Mi pedig Ali basa fejére gyűjtjük a köveket s Angyal Mihály
emberei vagyunk; – kiáltának onnan felülről s egy hatalmas kőzápor
gördült egyszersmind az arnauták fejeire documentum-képen.
<span class="pagenum"><a name="Page_199" id=
"Page_199">-199-</a></span></p>
<p>– Itt is Mihály andzsal! ordíták megrémülve az arnauták,
visszafelé értve Angyal Mihály nevét s rémülten futottak vissza,
elrémítve az utánok jövőket, hogy körül vannak fogva.</p>
<p>E hirre a török sereg, előlhátul ijesztve, egy rendetlen
tömkelegbe szorult össze, melyre hajnal hasadtával a sziklatetőket
ellepő magyar fölkelő nemesség roppant szirtdarabokat kezde
aláhengeríteni.</p>
<p>Ali basa majd egy, majd más uton iparkodott keresztültörni
magát, az alágördült malomkövek és faderekak mindenünnen iszonyú
veszteséggel verték vissza; a legbátrabb csatárok, kik karddal kard
ellen csatát küzdöttek, sápadva futottak vissza e mennydörgő
sziklahasábok elől, mik úgy összezúzták, a ki eléjök állott, hogy
nem lehetett rajta megismerni: melyik volt az ember? melyik volt a
ló?</p>
<p>Ali szakállát tépte dühében, azt látva, hogy egész seregével
együtt el van fogva, és egy oly sereg által, melynél az övé még
akkor is erősebb lehete.</p>
<p>– «Nincs védelem és segítség, egyedül a felséges
Istennél!»<a name="FNanchor_9" id="FNanchor_9"></a><a href=
"#Footnote_9" class="fnanchor">9)</a> Kiálta kétségbeesetten törve
ketté kardját, s pisztolyát elővonva, azt mellének szegezte.</p>
<p>E perczben egy kéz félrerántotta fegyverét s Ali basa Zülfikárt
látta maga előtt.</p>
<p>– Mit akarsz esztelen? kiálta rá. Tán nem kivánod, hogy élve
jussak a hitetlenek kezei közé?</p>
<p>– Én meg foglak szabadítni tégedet és hadseregedet. Monda
Zülfikár.</p>
<p>– Allah árnyékára! nagy szót mondál, s ha képes volnál azt
megtenni, első vezéremmé tennélek.</p>
<p>– Az nem kell. Igérj ezer aranyat s bocsáss el Bánfi Déneshez
követül.</p>
<p>– Hogy eláruld neki állapotomat, úgy-e, kutya?</p>
<p>– Azt nem szükség elárulnom, láthatja a hegytetőről <span class=
"pagenum"><a name="Page_200" id="Page_200">-200-</a></span> maga, s
te mindenesetre olyan jó helyen vagy, mintha már megvolnál ölve,
azért nincs mit válogatnod benne, ha higyj-e nékem, vagy sem? Két
nap alatt épen úgy elveszhetsz éhen legvitézebb lovagaiddal, mint
én; ebben az egyben most mind egyenlők vagyunk s nincs miért
lenéznünk egymást.</p>
<p>– S mit akarsz tenni, te hitvány szolga?</p>
<p>– Rávenni Bánfit, hogy a Kalota felé vezető utakról elvigye
seregeit s nekünk arra utunk nyiljék megmenekülni.</p>
<p>– S te ezt lehetségesnek hiszed?</p>
<p>– Vagy, vagy nem. A hol bizonyos a halál, ott az ember nem
koczkáztatja az életet; ha én estig beszélhetek Bánfival, te
éjszakára próbáld meg arrafelé a kimenekülést. Ha sikerül, jó; ha
nem sikerül, ismét visszajöhetsz.</p>
<p>– E ficzkó merészen beszél. Jó, cselekedjél a hogy gondolod. Rád
bízom. Allah látja a titkokat! Eredj.</p>
<p>Zülfikár letéve fegyvereit, neki indult egyedül a Kalota felé
vezető mély útnak. A magyar előörsökhöz közeledve, az út hosszában
sorban a fák ágaira fölaggatott törökök ötlöttek szemébe. A
renegátot nem látszott megzavarni e látvány: bátran a magyarok közé
lépett, s a mint azok elcsipték, nyugodtan mondá nekik
magyarul:</p>
<p>– Vigyetek Bánfi Déneshez, én az ő kéme vagyok.</p>
<p>– Hazudsz! kiáltának rá; ágra vele!</p>
<p>– Be tudom bizonyítani, folytatá szilárdul Zülfikár s egy
összehajtott levelet kivéve turbánjából, a hadnagy kezébe adá.</p>
<p>A levélbe ez volt irva:</p>
<p>«Én, Sötér Gergely, tudósítom a magyar csapatvezéreket,
miszerint e levél előmutatója, Zülfikár, az én hűséges hadi kémen.
Bocsássák őt mindenütt szabadon.»</p>
<p>A hadnagy dörmögve nyújtá neki vissza a levelet s parancsot
adott két legénynek, hogy vezessék őt Bánfihoz s azon esetben, ha
Bánfi rá nem ismerne, üssék főbe.</p>
<p>Bánfi azonban az első tekintetre megismerte benne <span class=
"pagenum"><a name="Page_201" id="Page_201">-201-</a></span>
Pongráczot, Balassa egykori szolgáját s inte a csatlósoknak, hogy
hagyják őt vele egyedül.</p>
<p>– Hát te törökké lettél? kérdé tőle Bánfi.</p>
<p>– Ne kérdezz uram; úgyis sok mondani valóm van. Ha beszélni
hagysz, rövid leszek. Balassa Imre engem elűzött házától, megtudva,
hogy Azraëlét én segítém neked elszöktetni.</p>
<p>– Jól van, monda Bánfi összehúzva szemöldeit. A leány tőlem is
megszökött, s nem tudom, hova lett?</p>
<p>– Tudod biz azt, uram; de nagyobb baj az, hogy mások is tudják.
Egy rejtett szikla-épületed van Gregyina Drakuluj mellett: ő ott
lakik.</p>
<p>– Csitt! kiálta fel Bánfi megijedve. Honnan tudod ezt?</p>
<p>– Balassa följelentette a nőrablást a fejedelemnek. A dolog nem
oly tréfa, mint gondolnád, Azraële a zultán leánya, ki Ali basának
volt eljegyezve, Alitól azonban elszökteté őt Corsar bég, s míg
Corsart csak Balassa mérge menté meg a selyemzsinegtől, Balassa
lett a leány miatt földönfutóvá. E leány vészt hozott mindenkire, a
ki őt birtokába vevé. Most rajtad a sor. A fejedelem mindent igérve
a kegyvesztett Csáky Lászlónak, ha kifürkészi azon helyet, hová te
azon leányt elrejtetted, az a czirkálót ravaszul megbízta, hogy
tudakozódjék a nép közt, ha nem láttak-e egy párduczot az erdőben?
jól tudva, hogy e szelidített fenevadnak szokása szanaszét
kóborolni. E nyomról ráakadtak sziklarejtekedre. Látták a leányt.
El van árulva minden.</p>
<p>– Ördög és pokol! kiálta Bánfi elsápadtan.</p>
<p>– Még halld a többit. Csáky közlötte tervét Ali basával, ki a
dologban egyik érdekelt fél, s a terv szerint ugyanakkor, midőn Ali
Bánfi-Hunyadra tört, Csákynak mintegy kétezer oláhval vadászat
ürügye alatt a Gregyina Drakuluji sziklát kelle megostromolnia.</p>
<p>– Ez hallatlan ármány! kiálta fel Bánfi, öklével kardjára
csapva. <span class="pagenum"><a name="Page_202" id=
"Page_202">-202-</a></span></p>
<p>– Meglehet uram, hogy még jókor érkezhetel, folytatá ravaszul a
renegát, ha sokáig nem késel e helyen.</p>
<p>– Rögtön indulunk! szólt Bánfi dühtől sápadtan. Majd megtanítom
én e tányérnyaló népet szabad nemes birtokára törni, mig maga a
haza ellenségeivel harczol. Néhány száz ember elég lesz Ali basát
ez oldalról sakkban tartani. A többivel, fogadom, hogy fülénél
fogva hozom el Csáky László uramat, ha határomon belépett.</p>
<p>Ezzel rögtön parancsot adott saját hadainak Bánfi, hogy a
legnagyobb csendben induljanak Marisel felé. Az ott maradott kis
csapatnak pedig meghagyta, hogy rakjanak sok tüzet az erdőben, hogy
az ellenség azt higyje, mintha az egész hadosztály ott volna, s
azonnal sietett a veszélyben forgó menedék felé, Zülfikárnak ötszáz
aranyat fizetve a hiradásért.</p>
<p>Ali basa pedig az összebeszélés szerint, éjszaka egész seregével
a Bánfi által ott hagyott nehány száz főnyi őrségre támadva, azt
rövid ellenállás után elverte útjából s kétezer halottat és minden
hadi készületét ott hagyva, nagy vereséggel s boszuval haza
iramodott Nagy-Váradra.</p>
<p>Zülfikár tőle is megkapta a szerződött ezer aranyat, ilyenformán
szolgálva egyuttal magyarnak és töröknek s mind a kettőtől
fizettetve magát.</p>
<h2>XIV. TÖRVÉNYSZÉK LAKOMA MELLETT.</h2>
<p>A vadászkürt rivallása visszahangzott a batrini hegyek között; a
hajtás zaja mindig közeleb érkezett; egy csoport uriasan öltözött
lovag nyargalt a hajtás csomójában: elől Csáky László uram.</p>
<p>– Utána! utána! hangzott mindenünnen, hihetőleg üldözőben volt
már a vad, midőn a nyargaló csoport egy bokros helyen keresztül
törtetve, egy szembejövő csapattal találkozék, melynek vezérében
mindnyájan Bánfi Dénesre ismerének s megdöbbenve szakíták félbe a
hajtást. <span class="pagenum"><a name="Page_203" id=
"Page_203">-203-</a></span></p>
<p>Bánfi gúnyos mosolylyal lovagolt hozzájok.</p>
<p>– Hozta Isten kegyelmeteket uraim, az én birtokomban. Nagyon
örülök, hogy van szerencsém. Hihetőleg eltévedtek önök; vagy ha
nem, akkor vendégeim. És így mégis Isten hozta. – De milyen
elvadultan néznek önök rám. Szinte eszembe juttatják a bibliai
mondást: «a ki az őzet üldözi a berekben, az az oroszlán fektére
bukkan».</p>
<p>– Mi nem nézzük kegyelmedet sem őznek, sem oroszlánnak, viszonzá
Csáky, zavarában fülig pirulva; hanem azt hivők, hogy jó helyen
járunk.</p>
<p>– Bizonyosan, szólt Bánfi bántó nevetéssel, önök az én
birtokomon vannak, s ez elég jó hely, és én nem tudok hová lenni e
megtiszteltetés miatti örömömben. Önök hihetőleg el lesznek
fáradva; mire nézve meghivom önöket magamhoz Bonczhidára egy kis
barátságos vendégségre.</p>
<p>– Köszönjük, szólt haragosan Csáky; de most nem fogadhatjuk
el.</p>
<p>– Már az az én gondom. Én nem szoktam soha éhen, szomjan
elbocsájtani senkit, a ki hozzám vendégül jött; pedig vadlopóknak
csak nem nézhetem kegyelmeteket, tehát vendégeimnek kell
néznem.</p>
<p>– Még van egy harmadik minőség is.</p>
<p>– A melyet én nem ismerek.</p>
<p>– Majd meg fogom kegyelmedet ismertetni vele.</p>
<p>– Az igaz, lesz időnk rá az ebéd fölött. Fordítsuk Bonczhida
felé a kantárszárat, uraim.</p>
<p>– Megmondám, hogy nem fogadjuk el.</p>
<p>– Mit beszél kegyelmed? s oly rosszul ismeri vendégszeretetemet,
hogy azt hiszi, miként én kegyelmeteket erővel is el nem viszem
magammal? Ah meg kell önöknek Bonczhidát emlegetniök; ha már
vadaimat ismerik, ismerjék meg házi állataimat is. Én mindenesetre
erővel is elvitetem önöket.</p>
<p>– Hagyjuk félbe a tréfát, Bánfi. Itt nincs annak helye.
<span class="pagenum"><a name="Page_204" id=
"Page_204">-204-</a></span></p>
<p>– Én azt hiszem, hogy ti tréfáltok. Legalább én komolyan
mondtam, hogy erőszakkal is elvitetlek benneteket.</p>
<p>– Azt szeretnők látni.</p>
<p>– Tehát ám lássátok. Monda Bánfi és kürtjébe fúva, egyszerre
minden oldalról fegyveres csapatok jöttek elő az erdőből. Csákyék
körül voltak fogva.</p>
<p>– Hah, hisz ez árulás! kiálta föl Csáky.</p>
<p>– Nem, ez csak egy kis farsangi tréfa. Viszonza Bánfi nevetve.
Most a vad fogja el a vadászt. Előre atyámfiai! fogjátok meg ezen
urak kantárszárait s vezessétek őket utánam Bonczhidára. A ki szép
szerivel nem jő, kötözzétek lábait a kengyelhez.</p>
<p>– Én protestálok az erőszakoskodás ellen! kiálta Csáky dühösen.
Én fölhivom önöket tanuknak, hogy a hatalmaskodásnak ellent
mondék.</p>
<p>– Én pedig fölhivok mindenkit tanunak, utánzá Bánfi nevetve,
hogy én ez urakat a legbarátságosabb módon invitáltam
vendégségre.</p>
<p>– Protestálok! Ez erőszakoskodás!</p>
<p>– Ez tréfás mulatság! Magyar vendégszeretet.</p>
<p>Az urak egy része kaczagott, a másik káromkodott. Utoljára is
Bánfi részén lévén az erő, Csákyék duzzogva, haragosan engedtek a
kaczagva hatalmaskodóknak, s hagyták magukat vitetni Bonczhida
felé, mi közben Csáky, akárkivel találkozott az úton, mindenkire
rákiáltott, hogy őt fölhivja tanunak, miszerint Bánfi őt erőszakkal
kényszeríté vele menni; míg Bánfi viszont nevetve iparkodott
azoknak értésül adni: hogy a jó úr leitta magát s most egy kis
nemesi tréfát űznek vele.</p>
<p>– Megbánja még ezt kegyelmed, hörgé Csáky magánkívül
dühében.</p>
<p>A mint azonban egy falun keresztülmentek, egyike Csáky
kisérőinek, egy fiatal nemes legény, kit társai Szánthónak
neveztek, hirtelen félreugratott a tömeg közől s mielőtt utána
rugaszkodhattak volna, elnyargalt. <span class="pagenum"><a name=
"Page_205" id="Page_205">-205-</a></span></p>
<p>– Vigye ördög, mondá Bánfi. Nála nélkül is vígan fogunk lenni,
ugy-e Csáky László uram?</p>
<p>Csáky lassankint visszanyerte mérsékletét s megszünt dühösködni.
Mire Bonczhidára értek, egészen mosolygó képet mutatott, átlátva,
hogy nők előtt illetlen és nevetséges is volna dühös arczot
csinálnia. Ott tehát minden harag nélkül engedé magát Bánfinénak és
Apafinénak mint az uton fölszedett vendéget bemutatni.</p>
<p>Bánfi még azzal is tetézte a csúfságot, hogy az asztalnál
legfölül ülteté Csákyt Apafiné mellé s magával szemközt, s folyvást
a legnagyobb tisztelgésnek tevé ki őt, melyen keresztül érzett a
vérig sértő gúny, s Csákynak nem lehetett azt mutatni, hogy
érzi!</p>
<p>Mentől jobban derültek az ebéd vége felé a kedélyek, Csáky annál
dühösebb lett: parázson ülni s hozzá mosolyognia kellett. Végre még
azt a kínt találta ki számára Bánfi, hogy poharát ráköszöntve,
egészségeért ivott. Csákynak poharat kellett vele koczintania, ki
kellett azt innia az utolsó cseppig, a körömpróbáig, s látnia
kellett hozzá Bánfi nevetését. Minden cseppje a megivott bornak
méreggé vált e gúnyos nevetéstől.</p>
<p>S az egész bosszantási tortura oly finoman volt rejtélyezve,
hogy a két nő semmit sem vett belőle észre.</p>
<p>Midőn már legvigabban voltak a kedélyek, egyszerre megnyilik a
közép szárnyas ajtó, s belép rajta minden jelentés nélkül – Apafi
Mihály fejedelem, kinek az elfutott Szánthó hirül vitte Csáky
elfogatását.</p>
<p>A két hölgy öröm és meglepetés kiáltásával futott a nem várt
vendég elé, az urak azonban rögtön észrevették a fejedelem arczán a
fenyegető zivatart s elkomorultak.</p>
<p>Bánfi tudta egyedül szokott nagyúri büszke jó kedvét megtartani,
mely még haragját is kaczajjal szokta kifejezni. Hirtelen fölugrott
székéről s örvendő arczczal járult a fejedelem elé.</p>
<p>– Istenemre, nagyságod épen akkor nyit be hozzám, <span class=
"pagenum"><a name="Page_206" id="Page_206">-206-</a></span> midőn
egészségeért poharat üríténk, ez már aztán véletlen, de jókori
megjelenés.</p>
<p>Apafi néma fejbillentéssel fogadá az üdvözletet s a nőket
helyeikre vezetve, ő maga Bánfi Dénes helyét foglalá el. A vendégek
közől többen rögtön siettek kínálni Bánfit üléseikkel, de a
fejedelem inte neki:</p>
<p>– Csak maradjon kegyelmed állva, úgyis egy kis barátságos
törvényszéket kivánunk kegyelmed fölött tartani.</p>
<p>– Ha mi leszünk a birák, nagyságos uram, szólt közbe tisztelendő
tudós Csehfalusi Gábor uram, poharára téve tenyerét, mi már eléggé
informálva vagyunk.</p>
<p>– Majd csak magam leszek a biró, monda Apafi, ámbátor nem tudom,
hogy Bonczhidán én vagyok-e az úr, vagy Bánfi Dénes uram?</p>
<p>– Mindkettőnk fölött úr az ország törvénye, nagyságos uram,
viszonzá Bánfi.</p>
<p>– Ez jól van megfelelve. Ez által kegyelmed figyelmeztetni akar
bennünket, hogy magyar nemes nem enged maga fölött saját házánál
törvényt tartani. Hanem hisz ez csak egy farsangi tréfa. Kegyelmed
kezdte és nevezte annak, mi folytatjuk.</p>
<p>A jelenlevők arczain feszült várakozás látszott, nem tudva, ha
tréfa lesz-e ebből, vagy komoly ügy?</p>
<p>– Kegyelmed, szólt Apafi, a mi kiküldöttünket, Csáky László
uramat, erővel elfogá, s elhozá magához.</p>
<p>– Ah, kiálta föl Bánfi csodálkozást szinlelve. Tehát miért nem
mondta nekem ezt a gróf, hogy nagyságod küldé őt jószágaimra
vadászni? Aztán nagyságod is, ha megkívánja a jószágaimon levő
vadakat, miért nem izent inkább nekem? Tudnék én sokkal különb
bakokat lövetni nagyságodnak, mint Csáky László uram.</p>
<p>– Itt nem bakokról van szó, báró úr. Kegyelmed jól érti a
dolgot, ne mondassa el itt velem asszonyok előtt.</p>
<p>Bánfiné föl akart kelni e szóra, Apafiné visszatartá: «itt kell
maradnod», sugá fülébe. <span class="pagenum"><a name="Page_207"
id="Page_207">-207-</a></span></p>
<p>– Én eddig egy szót sem értek a dologból, szólt Bánfi neheztelő
hangon.</p>
<p>– Nem? Tehát majd egy pár körülményt eszébe juttatok
kegyelmednek. – A kegyelmed erdejében egy párduczot láttak a
parasztok.</p>
<p>– Meglehet, szólt Bánfi nevetve (mert magyar nemes megengedheti
magának, hogy vendégével tréfáljon, de hogy hozzá durva legyen,
soha, bár mennyire bosszantatik is általa); meglehet, tán még az
Árpáddal kijöttek ivadéka lehet, azokat párduczos ősöknek
nevezik.</p>
<p>– Nem tréfa ez, uram. Azon fenevad egy oláhot az erdőben mások
szemeláttára összetépett; mire nézve én kiküldém Csáky László
uramat, hogy azon állatot fölkeresse s megölje s Csáky azon állatot
csakugyan meglátta és üldözőbe vevé, midőn kegyelmed útját állta az
erdőben.</p>
<p>– Csáky László uram bizonyosan saját kaczagányát nézte
párducznak.</p>
<p>– Ne kötekedjék kegyelmed. Azon állat barlangjában föl van
fedezve! Ért-e már kegyelmed bennünket?</p>
<p>– Értem, nagyságos uram. Azért kár volt Csáky uramnak annyit
fáradnia. – Tehát ő fölfedezte ezen sziklatanyát, melyet én ott egy
meleg fürdő kedveért vésettem? – Ezért nem fogják őt Columbus
Kristófnak nevezni.</p>
<p>– Még mindig gúnyolódunk? még mindig nem alázza meg kegyelmed
büszke homlokát. S hátha én azon titkot is tudnám, melyért
kegyelmed azon barlangot oly nagy titokban vésette?</p>
<p>Bánfi színét kezdé változtatni; alámélyedt hangon felelt, mint
kinek erejére válik, nem mondani igazat.</p>
<p>– Egyszerű oka van annak, uram. Én fedezém föl Borvölgyét is, s
alig futamodott hire e forrásnak, a publikum elfoglalta azt tőlem.
Emitt a Gregyina Drakuluj alatt ismét egy érczfürdőt fedeztem föl,
s nehogy az közhasználatra jusson, titokban a sziklában egy kis
kéjházat vésettem egyedül nőm számára. <span class=
"pagenum"><a name="Page_208" id="Page_208">-208-</a></span></p>
<p>Ez utóbbi szavakkal figyelmeztetni akará Bánfi a fejedelmet,
hogy nejét kímélje; de épen ellenkező hatást ért vele.</p>
<p>– Ah, ez alávaló hypocrisis, uram! kiálta föl Apafi, öklével az
asztalra csapva. Kegyelmed nejével akar takarózni, pedig kegyelmed
ott török leányt tartogat, kiért a zultán hadat készül izenni az
országnak!</p>
<p>Bánfiné fölsikoltott, testvére fülébe súgá: «légy erős, most
légy magadnál».</p>
<p>Bánfi dühösen harapott ajkaiba, de egyszerre urává téve magát
indulatainak, nyugodtan viszonzá:</p>
<p>– Az nem igaz, uram. Azt tagadom.</p>
<p>– Mit! nem igaz? vannak, a kik látták.</p>
<p>– Kicsoda látta?</p>
<p>– Látta Kelemen, a czirkáló.</p>
<p>– Kelemen, a poéta? Ah a poétáknak mesterségük a hazudás.</p>
<p>– Jól van, báró uram. Minthogy kegyelmed mindent tagad, én
mindenről meg fogok győződni. Magam fogok a kérdéses helyre menni,
s ha valónak találom, mivel kegyelmed vádolva van, tudja meg
kegyelmed, hogy e tetteért háromszoros jelt fog kapni, egyet a
töröknő-rablásért, másikat a fejedelem küldöttein elkövetett
erőszakosságért, harmadikat a házasságtörésért, s abból pedig egy
is elég arra, hogy kegyelmed megszünjék az lenni, a minek képzeli
magát. Csáky László uram! vezessen bennünket a mondott helyre:
Bánfi Dénes uram itt marad.</p>
<p>Bánfi szinét változtatva állt ott, mintha lábai a földbe
gyökereztek volna.</p>
<p>Ezalatt Bánfiné fölkelt székéről, s erőszakosan összeszedve
erejét, a fejedelem elé lépett és szólt:</p>
<p>– Uram! – Bocsánat férjemnek. – Ő semmit sem tud, a vétek az
enyim; – azon nő, kit önök keresnek, üldöztetve hozzám folyamodott,
– s én rejtém el őt azon menedékbe – férjem tudta nélkül.</p>
<p>Minden szó, melyet kimondott, emberfölötti erőbe látszott
<span class="pagenum"><a name="Page_209" id=
"Page_209">-209-</a></span> kerülni a gyenge, halvány nőnek.
Apafiné diadalmas arczczal tekinte testvérére, megszorítva
kezét.</p>
<p>– Jól van, nemesen van. Erős valál.</p>
<p>Apafi észrevevé a nagylelkű ármányt, s hogy általa menekülni ne
engedje Bánfit, haragosan fordult hozzá:</p>
<p>– S kegyelmed megenged feleségének ily merényleteket, melyek
veszélybe dönthetik családját, veszélybe az országot? Ezért meg
kell őt fenyítenie; én kívánom, hogy elégtételül dorgálja őt meg
itt vendégei előtt.</p>
<p>Bánfiné lemondásteljesen rogyott térdére a vendégek előtt,
lehajtva fejét, mint egy bünhödő, ki büntetésre vár…</p>
<p>– Az nekem nem szokásom; hörgé rekedten Bánfi.</p>
<p>– Akkor meg fogom büntetni én! kiálta föl Apafi, s a nő felé
lépett. E tény megérdemli, hogy elkövetője fogságra tétessék.</p>
<p>– Azt pedig nem fogom engedni, uram! dörgé Bánfi, fogai közől.
Már akkor fehér volt mint a fal; minden tűz, minden vér szemeiben
látszott égni. Minden izma reszketett düh és szégyen miatt.</p>
<p>– Uraim! kiálta fel ekkor egy csengő hang, oly jól eső e durva
férfi-vita közepett s Apafiné lépett a nő és férfiak közé. Nemes
emberek tisztelni szokták a nemes hölgyeket!</p>
<p>– Kegyelmed ismét itt van megvédeni azokat, a kiket én
megtámadok? mondá a fejedelem ingerülten.</p>
<p>– Ismét itt vagyok kegyelmedet megőrizni egy igazságtalan
tettől; s nekem jogom van testvéremet védni mindig, és kötelességem
védni akkor, midőn mindenki elhagyá.</p>
<p>E szavakkal felkarolá Apafiné Margitot, ki, a mint az erősebb
lény karjai közt érzé magát, egyszerre elhagyatott erőszakkal
gyűjtött lelki és testi erejétől, s ájultan rogyott testvére
ölébe.</p>
<p>Bánfi segélyére akart futni nejének. Apafiné visszatartá.</p>
<p>– Távozzék kegyelmed. Majd gondját viselem én.</p>
<p>– Tehát kegyelmed itt szándékozik maradni? kérdé a fejedelem
nejétől, harag és szánalom közt ingadozó hangon. <span class=
"pagenum"><a name="Page_210" id="Page_210">-210-</a></span></p>
<p>– Testvéremnek szüksége van reám, – kegyelmednek úgy látom, hogy
nincsen.</p>
<p>Apafi, mióta nejét szólani hallá, jóval aláhangolódott, s attól
tartva, hogy tökéletesen meg talál általa győzetni, sietett
féldiadalával elhagyni a csatatért.</p>
<p>A kimenetellel nagyon elégületlennek kellett lennie. Érzé, hogy
Bánfit keserves oldalról sebesíté meg, de azt is, hogy nem
halálosan; meg volt gyalázva a főúr, de megalázva nem. Annál
rosszabb reá nézve.</p>
<p>A mi hajolni nem akar, annak törnie kell.</p>
<h2>XV. A GYULAFEHÉRVÁRI ORSZÁGGYŰLÉS.</h2>
<p>Némely városnak, sőt némely háznak fátuma: a halál után újra
fölébredni.</p>
<p>Egy nép kipusztul belőlök, a falak szétdüledeznek, a város neve
feledékenységbe megy, s ismét jön egy másik nép, s a romok tetejére
épít s új nevet ád a helynek, s míg az elhányt ó kövek gyászolni
látszanak a multat, az új palotáktól ragyogó város, mint a
kendőzött hölgy, örülni tud az ifjú kornak.</p>
<p>Azon halmot, melyen Erdély egyetlen egy vára fekszik, egykor
Diurbán nemzedéke koronázá meg tömör épületeivel. A névre ki
emlékeznék? A római legiók meghódíták a nemzetet, szétszórták az
idomtalan bástyákat s a véristennek emberáldozattal mocskolt oltári
helyén Vesta temploma emelkedék; a dák vezér fapalotája eltünt, s
helyét a proprætor márványlaka foglalta el, corynthi
oszlopsoraival, mozaikkal fedett padlatával s művészi
istenszobraival. A helyet nevezték Colonia Apulensisnek.</p>
<p>A város ismét vénült, hanyatlott, meghalt.</p>
<p>Új, hatalmasb nemzedék jött belé; a paloták, templomok
eltemették lakóiakat, s a proprætor palotája helyén megjelentek
Gyula vezér hegyes kúpfödelű, aranyozott és mázzal festett
épületei, mint egy ezeregyéjszakai tündértanya, <span class=
"pagenum"><a name="Page_211" id="Page_211">-211-</a></span> s a
Vesta-templom romjai fölött a pogány ősmagyar nép szabad ég alá
építé oltárait, miknél napot, csillagokat és kivont kardot imádott.
Ekkor nevezték a várost Gyula-Fehérvárnak.</p>
<p>E század fordult, s a szent király, István, szétszóratta a
napimádók oltárait, s a mely helyen annyi megbukott álisten
imádtatta magát, roppant templomot építtetett. A napimádók
elenyésztek s a keresztyén világ nevezte a templomot Mihály
angyalénak.</p>
<p>Milyen volt a templom? senki sem tudja már. Két század mulva
jöttek a tatárok; lerontották a várost és templomot, leölték a
népet. Elvonulásuk után siralmas gúnynévvel nevezék a várost
Nigra-Juliának (Gyula-Feketevár).</p>
<p>Hazánk legnagyobb embere, Hunyady János, építteté azt föl újra.
A nagy góth bolthajtásokból még most is látni valamit. Ide, ennek
sírboltja alá temették el Erdély fejedelmeit mind. Itt feküdtek
Hunyady és lefejezett fia, László is, faragott kőkoporsókban. Csak
feküdtek. Rabló hadak kiszórták a szent maradványokat sírjaikból,
elpusztíták a templomot; s a következő fejedelmek, kik azt a török
uralom alatt helyreállíttatták, az arab építészet sajátságait
toldozák a góth alapzathoz, kigyós oszlopokat s mór
faragványokat.</p>
<p>Most mindezekhez az újabb kor javításai is járulnak,
négyszögletű, alacsony alakú tornyok, idomtalan portálék; az
arabeszkek be vannak meszelve, s ha itt-ott lekopik a vakolat a
falról, látni lehet az összehordott köveken, mikből a templom
épült, mindenik kor maradványait, mely e helyről nyomtalanul
eltünt. Emitt a régi mythras-tisztelet faragványai, ott
megcsonkított vestáliák, alant régi oltárcsúcs, a nap összetört
képével, fenn virágos arabeszkek.</p>
<p>És ismét elveszté nevét a város. Most neveztetik
Károly-Fehérvárnak.</p>
<hr class="tb" />
<p>Azon időben, melyben történetünk alapszik, a fejedelmek
beavatása s országgyűlések helye volt e város. A hol most
<span class="pagenum"><a name="Page_212" id=
"Page_212">-212-</a></span> a püspöki lak van, ott a János Zsigmond
által megújított fejedelmi palota állott; termei márványnyal
kirakva, falai csaták képeivel befestve. A nagy terem, melyben az
országgyűlések szoktak tartatni, színes márványból épült
korlátokkal volt körülzárva. Körül a falakon vajdák és fejedelmek
arczképei, trophæumok között; elől a trón, biborral redőzve, háta
mögött zászlók-, paizsok- és buzogányokból összerakott
diadalsátor.</p>
<p>A város többi része azonban aligha lehetett összhangzásban a
fejedelmi lak pompájával, mert az 1618-ki országgyűlésnek rá kelle
parancsolnia a lakosokra, hogy szünjenek meg sátorokban lakni, s
építsék föl elpusztult házaikat.</p>
<hr class="tb" />
<p>Az ország rendei már felgyülekeztek, kiki a maga helyén van,
csak a fejedelem széke üres még.</p>
<p>Ott ülnek sorban az erdélyi patriciusok; a magyar nemesség
színe, java, ész, birtok és vitézség előkelői; a Bethlenek,
Kornisok, Csákyak, Lázárok, Kemények, Bánfiak, Mikesek. Ezek a
középkori clanok, kiknek akarata képviselé a nemzetet; kiknek
tettei alkoták a históriát; kiknek ősei, apjai, nagyapjai vagy a
csatatéren hullottak el, fejedelmeiket védve, vagy a vérpadon
haltak meg ellenük föllázadva, s az utódok még sem szüntek meg
őseik példáját követni. Jött új fejedelem, és ők felvevék az apáik
kezéből kihullott fegyvert, mellette vagy ellene, a hogy hozta a
sors.</p>
<p>A fényes magyar urakkal festői ellentétet képeznek a székely
követek és urak, egyszerűbb öltözeteikben s komoly, makacs
arczaikkal, s a szász rendek, jámbor képeik, az őskorból származott
német viseletük mellett.</p>
<p>A karzatokon s a korlátok mögött egybegyűlt sokaság tarka képet
mutat, s ujjakkal mutogat egy-egy ismertebb alakra, néha ököllel
is, a kire haragszik.</p>
<p>Végre trombitaharsogás adja tudtul, hogy a fejedelem
megérkezett. A seneshalok szétnyitják az ajtókat, a sokaság
<span class="pagenum"><a name="Page_213" id=
"Page_213">-213-</a></span> éljent kiált, s belép a fejedelem,
udvari kiséretétől környezve.</p>
<p>Elől jön Bánfi Dénes, mint az ország főmarsallja, jobbjában az
ország zászlóját hozva, mellette Uzoni Béldi Pál, a fejedelmi
buzogánynyal kezében, mint a székelység generálisa. Utánok az első
miniszter, Teleki Mihály, selyem takaróba burkoltan hozva a
császári athnámét, mindhárman pompás díszruhában. Középett jő a
fejedelem maga, hosszú zöld bársony fejedelmi kaftánjában, hermelin
süvegével s a fejedelmi bottal kezében. Körüle és háta mögött a
külfejedelmi udvarok követei, kik közt első helyen állnak a török
zultáné, gyémántos öltözetben; XIV. Lajos követei, Forval, udvarias
tekintetű sima férfi, szalagos selyem dolmányában, aranycsipkés
kalappal, himzett kardszalaggal s Reverend abbé, mosolygó arczával,
bibor övével lilaszín talárja fölött; Szobieszky követe, hasított
újjú bekecsben, mely annyira hasonlít a magyar öltözethez.</p>
<p>Mind ez urak, ki jobbra, ki balra helyet foglalnak. A küludvarok
követei a fejedelem háta mögött maradnak, kik közé többen az
ismerős magyar urak közől keverednek, élénken beszélgetve az alatt,
míg a mult országgyűlések unalmas jegyzőkönyvei fölolvastatnak.</p>
<p>Ez utóbbiak között észrevehetjük Bethlen Miklóst, kinek arcza
még Zrínyi vadászatából ismerős előttünk, ez eleven, eszes fiatal
embert, ki ifju korában Európa minden műveltebb országait beutazva,
azoknak nevezetesebb férfiaival, sőt fejedelmeivel is ismeretségben
volt, s a mellett, hogy a korral előhaladt műveltséget
elsajátította, nem korcsítá el nemzeti jellemét; sőt, mint ezt a
francziák maguk állítják, a huszáröltönyt ő ismerteté meg velök, s
a rajta megtetszett öltöny mintájára több ezredet szereltetett föl
XIV. Lajos.</p>
<p>Meglátva Forvalt, kivel Francziaországban ismeretséget kötött,
oda futott hozzá, s szivesen üdvözlé.</p>
<p>– Nem veszted-e el a tanácskozás folyamát? kérdé Forval, hallva,
hogy valamit már olvasnak. <span class="pagenum"><a name="Page_214"
id="Page_214">-214-</a></span></p>
<p>– Ez megesik nálam nélkül is; most még csak arra hoznak
törvényt, hogy az inasoknak hány tál ételt kell adni, vagy
legfölebb arról, hogy mint lehetne az elszegényült embereket
kényszeríteni a meggazdagulásra, hogy azután fizethetnék az adót.
Majd ha a java jön, akkor helyre megyek.</p>
<p>– Jőjj tehát, mondd el nekem azalatt, kik itt a derék emberek, s
kik nem azok? Hisz Erdélyben minden ember ismeri egymást. (Forval
csak most érkezett Erdélybe.)</p>
<p>– Az osztályozás nem megy olyan könnyen, szólt mosolyogva
Bethlen. Míg Erdélyből el nem mentem s vagy egy, vagy más párt
embere valék, addig tudtam, hogy a ki az én pártomhoz tartozik, az
mind becsületes ember, a ki pedig az ellenpárton van, az mind
semmirevaló; hanem a mióta odajárván, elszoktam a ligák
látogatásától, kezdem észrevenni, hogy biz itt jobbról is, balról
is lehet az ember jó hazafi, vitéz ember, becsületes férfi;
valamint mind ennek ellenkezője; csak attól függ, hogy ki viszi
eszesebben a dolgát? Hanem ha kivánod, elmondom pártnézeteiket. Te
azután figyelhetsz rá, hogy melyik viszi keresztül a magáét? – Ez a
büszke férfi itt jobbról a fejedelem mellett Bánfi Dénes, túl rajta
amaz Béldi Pál. Mindkettő az ország legtekintélyesebb férfia, s
mindkettő határozott ellensége az indítandó harcznak; ők egymásnak
is ellenségeik, de ez egy elvben elválhatlanul összetartanak. Az
egyik, Bánfi, a római császárral látszik összeköttetésben lenni, a
másik a törökkel. E két férfi kezében van Erdély békessége.
Szerintök Erdély legyen elég erős visszaverni mindenkit, a ki
határain erőszakkal betör; de legyen elég eszes, nem törni viszont
a máséba. Most nézz azon kopaszhomlokú férfiura a fejedelem balján.
Ez Teleki Mihály. Ez embernek esze az, mely ama két férfi
hatalmával egyensúlyt bír tartani. A fejedelemnőnek közel rokona,
miután a magyarországi nemzeti párt leveretett, az elbukott harczot
itt akarja újra kezdeni. Szép leend elnézni az erő és ész küzdelmét
e három férfi közt. <span class="pagenum"><a name="Page_215" id=
"Page_215">-215-</a></span></p>
<p>– S ha a békepárt talál győzni?</p>
<p>– Az a nemzet határozata lesz.</p>
<p>És a fejedelem nem mondhat annak ellent?</p>
<p>– Barátom, itt nem versaillesi udvarban vagyunk, a hol ilyesmit
szabad mondani: L’état c’est moi! E férfiak itt mind egyenkint oly
hatalmasak, mint a fejedelem maga; hatalmuk egyesülten áll a
fejedelem körül; de próbáljon az a nemzet akarata ellen cselekedni,
meglátandja, hogy egyedül marad; épen úgy, mint maradnának ez urak
egyenkint, ha ők tennének a nemzet határozatai ellen.</p>
<p>– Légy őszinte. Reméled-e, hogy a harczi párt győzni fog?</p>
<p>– Ezuttal aligha. Még nem látok embert, a kiért ez
megtörténhessék. Az egész magyarországi párt közt nincs alak, a ki
a harczvágyó népnek ideálja lenne; a főnökök elvesztek, Rákóczy
convertált. Teleki tud pártokat megbuktatni, aláásni, de alkotni
nem. Ő nem is katona, s oly helyre harczias ember kell. Ő hideg
ész, és ott lángészre van szükség. Neki nincs missiója
Magyarországért harczot kezdeni, neki csak érdekei vannak. Egyike a
magyar főuraknak, ama fiatal bajusztalan ifju amott, Tököli Imre,
Teleki leányát eljegyzé, hogy apját érdekeibe vonhassa. Meglásd, ő
nem fogja ott végezni, a hol kezdte, őt csak egy eszme viszi: a
hatalom, – és a sors forgandó, s az ő eszközei különbözők.</p>
<p>Forvalnak nem tetszett a hideg biztatás. E közben bevégezték az
unalmas fölolvasást, s Bethlen helyére ült.</p>
<p>A fejedelem nagy kedvetlenül előadá az uraknak, hogy a miért
összehivatta őket, azt majd Teleki Mihály uram szóval tudtokra
adandja, s azzal kaftánjába burkolózva, trónja szögletébe húzta
magát.</p>
<p>Teleki fölállt, megvárta, míg a népzúgás lassankint
elcsendesedik s egy nyugodt tekintetet vetve Bánfira, szóhoz
kezdett.</p>
<p>– Vitézlő karok és rendek! Tudvalevő dolog előttetek, a mik
legközelebb Magyarországon történtek. Ha nem tudnátok, <span class=
"pagenum"><a name="Page_216" id="Page_216">-216-</a></span> csak
szét kellene néznetek magatok körül, s látnátok e szomorú,
kétségbeesés dúlta arczokat, mikkel gyülekezetünk megszaporodott.
Magyarországi rokonaink azok: egykor nemzetünk virága, most annak
hervadt levelei, miket a vihar messze földre elszórt. Ti nem
tagadtátok meg rokonaitokat szerencsétlenségükben: megosztátok
velük hajlékaitok, falataitok felét, s osztoztatok könyeikben. Oh
de nem irgalomkenyér, és nem asszonyköny az, a miért ők hozzánk
folyamodtak! Te Bocskai és te Bethlen! kiknek arczképeik oly néma
szemrehányással tekintenek le reánk, kiknek diadalmas zászlói
portól belepve függnek a fejedelmi trón körül, miért nem
támadhattok fel újra, új alakban, hogy e zászlókat felragadva
fülébe döröghetnétek a tétovázó ivadéknak: a számüzöttek hazát
kérnek tőletek! A hontalanoknak hazájukat vívjátok vissza!…</p>
<p>Teleki itt megállt, mintha közbeszólásokra várna; azonban még
mindenki hallgatott, érezve, hogy ez csak rhetorica. Teleki e
hallgatás emphatikus modorát változtatni kényszeríté…</p>
<p>– Ti hallgatással feleltek szavaimra. Ez alkalommal «qui tacet,
negat». Nem akarom hinni, hogy elhidegülés volna szívetekben, mely
azokat nem engedi lángra gyúlni; ti tétováztok s erőtöket
számoljátok. De tudnotok kell, hogy nem egyedül leszünk, kik a
síkon fogunk állani. Az elfoglalt templomok, a gályarabságra vitt
lelkészek sorsa fegyverbe szólítá Európa minden reformált
fejedelmeit. Maga a belga király, kit sorsunk legkevésbbé
érdekelhet, erővel szabadítá ki hitsorsosainak lelkipásztorait a
nápolyi gályákról, s még Gusztáv Adolf kardja sem rozsdásodott meg
hüvelyében. Sőt maguk a legkatholikusabb fejedelmek is, sőt még a
Mahomed követői is ügyünk segítségére állanak készen. Ime a
franczia király, ez idő szerint Európa leghatalmasabb uralkodója,
nemcsak saját országában, sőt Lengyelhonban is seregeket gyűjt
segítségünkre, s ha kelleni fog, bizonyára a zultán sem
kételkedendik a kényszerítve kötött békét kettészakítani, vagy ha
azt nem tenné is, <span class="pagenum"><a name="Page_217" id=
"Page_217">-217-</a></span> határszéli hadait könnyű lenne
zsoldunkba fogadni. És most, midőn köröskörül hangzik a
harczkiáltás, midőn mindenki fegyvert fogott, mi fogjuk-e azt
hüvelyben hagyni, kik leginkább tartozunk ezzel rokonainknak,
tartozunk önmagunknak is. A mi rajtuk megesett tegnap, megeshetik
holnap rajtunk, s akkor mely ország lesz az, mely bennünket
befogadjon? Azért hazámfiai, úgy hallgassátok meg a száműzöttek
könyörgését, mintha helyükön magatok állanátok; mert bizony mondom
nektek, hogy jöhet idő, mikor helyükön fogtok állni, s a milyen
birái lesztek ti ő nekik, oly birátok lesz tinektek a sors!…</p>
<p>Teleki szavait végezve, Bánfi Dénesen feledé szemeit, mintha
előre tudná, hogy az fog neki legelőbb felelni.</p>
<p>Bánfi fölemelkedék. Arczán meglátszott, hogy erőszakot akar
tenni természetén s hideg vérrel fog szólani.</p>
<p>«Vitézlő feleim, mondá szokatlan csendes hangon. A
szerencsétlenek iránti rokonszenv, s a régi ellenek iránti gyűlölet
mind férfiakhoz illő szenvedély. De az országok életében a
szenvedélyeknek nincsen játékuk. E helyen egyikünk sem rokon, sem
barát, sem ellenség; egyedül hazafi, ki hidegen számít, mert a
határozat egy ország sorsát fogja eldönteni, nem kérdezve azt, hogy
hányan fognak sírni, hányan örülni felette?… Az a kérdés, hogy
Erdély életét koczkára tegyük-e Magyarországért? hogy a mi vérünk
föltámasztandja-e őt? – Ne hallgassunk szíveinkre, azok csak érezni
tudnak, gondolkozzék a fő. – Most béke van Erdélyországban, a nép
kezd boldog lenni, a városok kiépülnek, a gyászruhák lassankint
eltünedeznek, s a vérmezők felett megérik a kalász. Most úr a
magyar Erdélyországon belől, nem zsarol rajta adót semmi idegen,
semmi ellenség, semmi pártfogó; nem szól tanácskozásainkba senki. A
szomszéd hatalmak csak védelemmel tartoznak nekünk, a nélkül, hogy
mi hódolattal tartoznánk nekik. Gondolkodjatok rajta, midőn mindezt
koczkára tennétek. Ismét csatatérré alakulva akarjátok-e látni
Erdélyt, hadsereggé jobbágyaitokat, s még kérdés: hogy győztes
<span class="pagenum"><a name="Page_218" id=
"Page_218">-218-</a></span> hadsereggé-e? És ha volna is elég
haderőnk, ki lenne vezére? Bethlen és Bocskai szellemét egyikünk
sem öröklé; sem én, sem Teleki Mihály uram. Kiben bizhatunk
magunkon kivül? XIV. Lajos szeszélyében? Az ő politikáját egy pár
szép szem is könnyen megváltoztathatja, s midőn legmélyebben benne
leszünk a bajban, közbejöhet egy kis versaillesi intrigua s mi
egyedül maradunk a csatatéren.»</p>
<p>Forval bosszúsan köhintett közbe.</p>
<p>«Szobieszky pedig, folytatá Bánfi, nem fog a mi szép szemeinkért
minden ok nélkül bele kötni a császárba, mostani szövetségesébe,
sem a zultán nem töri meg oly könnyen esküjét, mint Teleki Mihály
uram gondolná. Mi marad számunkra hátra? A kóbor tatárokat behívni
Magyarországba? Bizonyára megköszönné a szegény magyar nép ezt a
segítséget. A vitéz Zrínyi Miklós, a ki minden magyarnak ideálja
lehet, mondott erre egykor egy mesét, megérdemli, hogy a későkor
számára följegyeztessék: – A székelyt vitte az ördög a hátán;
szembejön rá a szomszédja s megszólítja: hova komé? – visznek a
pokolba; felel amaz. Ejnye, az bizony gonosz állapot; szól erre a
másik. – De még gonoszabb is lehetne, viszonzá a góbé; ha
tudniillik ő ülne az én hátamra, s sarkantyút ütne fel és én vinném
őtet. – Értsen belőle a ki akar. Én ugyan nem igen tudnék
válogatni; melyiktől féljek jobban; az egyik ellenségeskedésétől,
vagy a másik barátságától? S mi fog következni e harczból? Ha
győzünk a török által, lesz Erdély török basaság, ha legyőzetünk,
leszünk osztrák provincia, míg most szabad ország vagyunk Isten
kegyelméből. – – Magyarország sorsa azonban minden esetre javításra
vár, s ezt én épen úgy szívemen viselem, mint azok, kik karddal
hiszik meggyógyíthatni a beteget. Ez úton nem boldogulunk. Mennyi
vér kifolyt már, és semmi eredmény! Próbáljunk más útat; hát nem
volna a magyarnak annyi szellemi ereje, hogy ha valakit fegyverével
le nem győzhetett, lelke hatalmával győzze le? Hódítsátok meg
meghódítóitokat! Ti, kik ész, tetterő, vagyon és férfiúi
<span class="pagenum"><a name="Page_219" id=
"Page_219">-219-</a></span> szépség dolgában a birodalom elsői
vagytok, mért nem foglaljátok el azon legmagasabb helyeket, melyek
benneteket megilletnek? Ha ti ott ülnétek, a hol Pázmán és
Eszterházy ülnek, nem maradna üres szék Lobkovicz számára, melyre ő
leüljön. Ha ti a helyett, hogy itt-amott apró eredménytelen
csatákat vívtok, észszel és befolyással harczolnátok, boldoggá
tehetnétek az országot, s vérébe sem kerülne. Rajtatok áll
előidézni nagy Lajos korát, midőn az idegen fejedelem beleszeretett
választott népébe, s magyarrá tudott válni s ő a nemzet által lett
nagy és hatalmas. Ha ti előttetek a nemzet boldogsága az első,
cseréljétek meg a szerepeket. Erdély rendei magukra vállalják
kieszközleni a békét a császár és a nemzet között, visszaszerezni
vagyonaitokat, rangjaitokat s én leszek az első, a ki erre
segédkezet nyujtand – és bizonyára Teleki Mihály uram lesz a
második. Ha azonban ez ajánlatunkat el nem fogadjátok, ám lássátok,
mit cselekesztek? A mi azon jóslatot illeti, hogy ma nektek, holnap
nekünk: hogy a ki Erdély határain hódító karddal belép, legyen az
akárki, itt megfelelő erőre fog találni; de azt is fogadom, hogy e
haderő senki kérelmére idegen ország határain botor merészséggel át
nem lépend soha.»</p>
<p>– Tehát kegyelmednek Magyarország idegen föld, ugy-e? Kiálta föl
egy gúnyos hang a tömeg közől.</p>
<p>Bánfi e közbeszólásra elveszté mérsékletét. Dühösen fordult azon
szeglet felé, melyből a kérdés jött s ott az összecsoportosult
magyarországiak hidegen megvető tekinteteivel találkozva,
elfeledkezék magáról, a világ elfordult vele s kalpagját lecsapva,
fölkiálta:</p>
<p>– Ti mondtátok! Igenis! Idegen ország voltatok ránk nézve
mindenha: még több: mostoha gyermekek! Ti vétkeztetek mindig és mi
szenvedtünk miatta! Mi harczoltunk és küzdelmeink gyümölcsét ti
vesztegettétek el! A ti viszálkodástok háromszor döntötte sirba a
hazát, Erdély háromszor támasztotta azt föl újra. Mi adtuk nektek a
hősöket, ti adtátok nekünk az árulókat!… <span class=
"pagenum"><a name="Page_220" id="Page_220">-220-</a></span></p>
<p>Ez utóbbi szavait már ordítva kelle elkiáltania Bánfinak, hogy a
nőttön növő zajból kihallassék.</p>
<p>Nemsokára általános lett a fölkiáltás. A magyar urak fölugráltak
székeikről, dühösen kiáltozva Bánfi ellen; s a komolyabb
békepártiak aggódva csóválták fejeiket, Bánfinak e meggondolatlan
kifejezése által a szenvedélyek terére löketni látva az ügyet.</p>
<p>Béldi fölállt, s többen, kik szerették volna helyreállítva látni
a csendet, kiáltoztak: halljuk Béldit!</p>
<p>Ekkor egy fiatal ember rontott át a korlátokon s merész, neki
hevült arczczal Bánfival szemben megállt, kezével Teleki székére
támaszkodva. Ez volt Tököli Imre.</p>
<p>– Szót kérek én is! kiálta minden zajt túlcsengő hangon. Jog és
törvény szerint nekem is van szavam e sorompókon belől; ha ti
Magyarországban megtagadjátok édes anyátokat, s korlátokat húztok
Erdély s ő közötte, felelek szavaitokra én! ép oly birtokos nemes
Erdélyben, mint te büszke kis Isten itt, kinek apja szintén egyike
volt azon hősöknek, kiknek nevében szidalmaztad az
anyanemzetet!…</p>
<p>Béldi oda akart menni Tökölihez, hogy lebeszélje a szólásról,
azonban ekkor valaki hátulról megfogá kezét s ő hátratekintve,
megdöbbenéssel vevé észre vejét, Wesselényi Pált, ki egy szóra a
mellékterembe hívta félre.</p>
<p>Béldi az előcsarnokba kilépett, mialatt Tököli rettentő szavai
behangzák a teremet, túlharsogva a szűnni nem akaró zajt.</p>
<p>Az előcsarnokban lefátyolozott hölgy várt Béldire, ki midőn
leleplezte arczát, Béldi alig ismerte meg benne leányát, Zsófiát,
Wesselényi Pál feleségét, annyira megváltozott, bú és eltörődés
miatt. Szép szemei ki voltak sírva.</p>
<p>– Földönfutók vagyunk, zokogá Zsófia, atyja keblére borulva.
Magyarországi jószágainkat elvevék, férjemet kiűzék várából s
halálra keresik.</p>
<p>Béldi elkomorodott. Lelkének rosszul esett e nem várt
<span class="pagenum"><a name="Page_221" id=
"Page_221">-221-</a></span> balhír. Benn Tököli lázító hangja
dörgött s Béldi már nem sietett vissza azt elnyomni.</p>
<p>– Maradjatok nálam, szólt elbúsult arczczal. Itt békében
ellehettek, míg az ország sorsa megváltozik.</p>
<p>– Már késő; monda Wesselényi. Én Boham gróf, frank generalis
zászlójához szegődtem közvitéznek.</p>
<p>– Te? Közvitéz! Wesselényi nádor ivadéka! s leányom hová
leend?</p>
<p>– Ő nálad marad és özvegy lesz mindaddig, míg Magyarország
vissza nem lesz víva!</p>
<p>Ezt mondva, Zsófiát Béldi keblére fekteté az ifju férj,
megcsókolá homlokát s könytől száraz szemmel eltávozott.</p>
<p>Belül ordított a nép. Béldi zokogni látta leányát s valami
keserűt érze keblén keresztülhevülni; hasonlatost a keletkező
boszúhoz. Szinte jól kezdett neki esni, hogy ott benn harczot
ordítanak s azon fokon állott, hogy kardját kirántva, ő – a
békepárt főnöke – az országgyűlésbe rohanjon és fölordítson: Harcz!
harcz! és visszatorlás!</p>
<p>E pillanatban egy öreg, halálsápadt embert vezettek be az
előcsarnok ajtaján az apródok; ki Béldit megismerve, oda futott
hozzá s reszketeg hangon megszólítá:</p>
<p>– Uram! te vagy a székely nemzetnek generalisa, Uzoni Béldi
Pál?</p>
<p>– Igen. Mit akarsz tőlem?</p>
<p>– Én vagyok, hebegé el-elhaló szóval a beteg agg, Benfalva
utolsó lakója. A többit mind kiölte a harcz, az éhség, a döghalál.
– Én maradtam utoljára. – Utánam üres maradt a hely. – Érzem én is,
hogy megoszlattatásom közelget. – Elhoztam, hogy kezedbe adjam
helységünk pecsétnyomóját – és harangját; – add át az országnak; –
tétesse archivumába; – s irassa alájuk: «ez volt Benfalva harangja
és pecsétje, mely faluból az utolsó lakó is kihalt».</p>
<p>Béldi csüggedten ejté le kardmarkolatáról kezét. Azután lefejté
nyakáról leánya karjait és monda neki: <span class=
"pagenum"><a name="Page_222" id="Page_222">-222-</a></span></p>
<p>– Eredj anyádhoz Bodolára s tanuld sorsodat nemes lélekkel
eltűrni.</p>
<p>Azzal elvéve a haldokló öreg kezéből a pecsétnyomót,
visszasietett a terembe, a hol Tököli épen akkor végzé el beszédét,
irtóztató hatást gerjesztve mindenütt. A franczia követek kezeit
szorongaták.</p>
<p>Ekkor a tábla végén megállt Béldi s a kezébe adott pecsétnyomót
letevé az asztalra.</p>
<p>Őt mindenki becsülé s látva, hogy szólni akar,
elhallgatának.</p>
<p>– Ime, szólt fölindult hangon. Egy kipusztult falu – utolsó
haldokló lakója által – itt küldi az országnak hivatalos pecsétjét…
Ily falu van Erdélyben elég, s időjártával lehet több is. Éhség és
háború elpusztíták országunk legszebb részeit… Urak, e pecsétnyomót
ne feledjétek ki trophæumaitok jelképei közől.</p>
<p>E szavait csaknem suttogóan ejté ki Béldi, s mégis meghallák azt
a terem minden szögleteiben, oly nagy vala a csend. Az emberek
arczain borzadás futott végig.</p>
<p>– Künn az ajtó előtt valakit sírni hallok… Folytatá Béldi
reszkető ajkakkal. Az édes leányom ott, Wesselényi Pálné, kit
hazájából elűztek, s ki zokogva veté magát lábaimhoz, hogy sorsáért
engedjem föléledni a visszatorlást… És én azt mondom tinektek:
sírjon leányom! pusztuljon el ő, pusztuljak el én, ha kell
családommal együtt! de Erdélyt ne érje az átok; Erdélyben kívülem
senki szeme se legyen nedves az én bánatom miatt. Én, ha mindenki
beleegyezett is, ellene mondok a harcznak… Urak, – e pecsétnyomót,
– s majd a többit is, – el ne feledjétek diadalaitok jelei közé
tenni.</p>
<p>Ezt mondva, Béldi leült; s már rég elhangzának szavai, a
teremben mégis halotti csend uralkodott.</p>
<p>Teleki ez elhallgatást Béldi iránt támadt ellenszenvnek
tulajdonítva, nagy bíztában fölállott, s a rendeket szavazásra
szólítá. Ezúttal azonban roszul tapinta a közérzület üterére, mert
a rendek legnagyobb része, az utóbbi jelenettől <span class=
"pagenum"><a name="Page_223" id="Page_223">-223-</a></span>
áthatva, a békére szavazott. Ily nagy vala Béldi és Bánfi befolyása
az országra még ekkor.</p>
<p>Teleki zavarodottan tekinte leendő vejére. Az keserű hangon
dörmögé, öklét összeszorítva, könyező szemekkel:</p>
<p>«Flectere si nequeo superos, Acheronta movebo!»</p>
<hr class="tb" />
<p>Az oszló sokaság között Forval és Bethlen Miklós ismét
találkoztak egymással.</p>
<p>– Tehát vége azon reménynek, hogy Erdély fegyvert fogjon, szólt
lehangoltan a franczia.</p>
<p>– Sőt most kezdődik a remény, viszonza ez, barátja vállára ütve.
Láttad ezt a fiút beszélni?</p>
<p>– Szépen beszélt.</p>
<p>– Nem az, hogy szépen beszélt, hanem ez lesz azon ember, a kit
ti kerestek.</p>
<p>– Magyar fejedelem?!</p>
<p>– Vagy földönfutó; a hogy a sors hozza.</p>
<h2>XVI. A LIGA.</h2>
<p>Régi jó szokás szerint minden ünnepélyt lakomával kell
befejezni; a zajongó országgyűlést még zajongóbb vendégség követte,
melyben szintén Apafi Mihály uram elnökölt s e helyen méltán,
miután a krónika szerint egy ülőhelyen kevés volt neki
elfogyasztani egy veder bort.</p>
<p>A bor nemcsak a szerelemnek, hanem a gyűlöletnek is ad tüzet. Ha
nők vannak az asztalnál, ott vigyázzunk szívünkre, de hol csupa
férfiak ülnek együtt, ott fejünk forog veszélyben.</p>
<p>Ebéd után, erdélyi szokásként, állva folytaták az ivást, a
beszéd így könnyebben foly, s a fejedelem sorba járt az urakat
unszolni, saját kezével nyújtva neki a tele serleget s nem szünve a
kinálgatással: «igyék kegyelmetek: az én egészségemért, az ország
javáért, s Isten tudja mi mindenért?» <span class=
"pagenum"><a name="Page_224" id="Page_224">-224-</a></span></p>
<p>Az urak jó kedvben voltak, jó kedvükből össze-összekaptak,
megint kibékültek; csak egy ember volt józan, ki soha sem szokott
inni, Teleki Mihály.</p>
<p>Őrizkedjetek attól, a ki józan ott, a hol mindenki mámoros.</p>
<p>Teleki ott járt a versengő és mulatozó urak között s régóta
kerülgette Bánfit.</p>
<p>A mint meglátta őt a főúr maga körül sompolyogni, kötekedve
fordult feléje.</p>
<p>– Be szomorú kegyelmed, szólt bántó kaczagással, mint a kinek
porba esett a palatinussága.</p>
<p>Telekinek csak ez kellett; mosolygással, melyből halálos tőr
nyilalt elő, viszonza:</p>
<p>– Az nem méltóságod érdeme. Ha Béldi Pál nincs, kegyelmed
separatum votummal marad. Hanem hiába, oly tekintélyes ember előtt,
mint Béldi Pál, meg kell hajtanunk fejünket. Az ő szavai ámenek az
országban.</p>
<p>Teleki mély áhitatot színlelve hajtá meg fejét, mérges tőrt
döfve a büszke főúr szívébe; kit semmi sem sérthete meg úgy, mintha
valakit magasabbnak hittek, mint ő, és épen azt, a ki azt
megérdemelte.</p>
<p>Innen Béldihez fordult Teleki, s azt egy ablakmélyedésbe vonva,
nagy szeliden beszélgetésre hívá föl.</p>
<p>– Én kegyelmedet mindekkorig igen nemeslelkű férfinak tartottam.
E mai naptól fogva kétszerte nemesebbnek tanultam ismerni; bárha
saját káromon. Az országgyűlés csak azt tudja, hogy kegyelmed
leánya iránti szerelmét tagadja meg, midőn a békére szavazott. Én
azt is tudom, hogy kegyelmed megtagadta ugyanakkor Bánfi elleni
gyűlöletét.</p>
<p>– Én? Nem gyűlöltem én Bánfit soha.</p>
<p>– Tudom miért titkolja kegyelmed e gyűlöletet, mert azt hiszi,
hogy okai nincsenek tudva mások előtt… Oh barátom, mi, kik férjek
vagyunk, jól tudjuk, hogy egy kardcsapást meg lehet bocsátani, de
egy csókot soha!</p>
<p>Béldi összerezzent s nem tudott mit válaszolni ez embernek,
<span class="pagenum"><a name="Page_225" id=
"Page_225">-225-</a></span> ki a féltés legfájóbb tövisének hegyét
törve benn szivében, őt mosolygó arczczal hagyá magára.</p>
<p>E perczben büszke arczczal jelent meg Béldi háta mögött Bánfi,
kiben forrott a vágy Béldivel éreztethetni büszkeségét s kereste az
alkalmat, mint köthessen bele?</p>
<p>Béldi nem vette őt észre, s a mint a fejedelem épen odavetődék
egy pompás turquoissal kirakott serleget tartva kezében s
familiaris barátsággal kínálva: Igyék kegyelmed, Béldi azt hivé,
hogy a kinálás egyedül őt illeti s nem is sejtve, hogy valaki más
is nyúl a serleg után, elvevé azt a fejedelem kezéből s ráköszöntve
fölhajtá, a midőn épen Bánfi is kinyújtá az után kezét.</p>
<p>Bánfi biborvörös lett mérgében s dölyfösen fordulva Béldinek,
sértő hangon reá rivallt:</p>
<p>– Hátrább az agarakkal székely! Megbecsülhetnél engemet, a ki az
ország generálisa vagyok, s ne vennéd el az orrom elől a serleget.
Elhitesd magaddal, hogyha így haladsz a dölyfben, keresztül esünk
egymáson.</p>
<p>Béldi más kedélyállapotban szokott szelíd modorával kimentette
volna tévedését; de most neki is kedve támadt szembeállni. Nyugodt
arczczal végig nézett Bánfin s csendes haraggal viszonza:</p>
<p>– Elhigyjed Dénes: nehéz székely vagyok; ha fölül találok rád
esni, úgy megnyomhatlak, hogy nem emeled föl többet a fejedet.</p>
<p>– Eh! Mit bolondoskodtok! Kiálta a fejedelem közbelépve.
Csodálkozom kegyelmeteken. Igyatok most. Inter pocula non sunt
seria tractanda. (Poharak közt nem kell komoly dolgokat
vitatni.)</p>
<p>Ezzel összeerőlteté Apafi a két főurat s kezet fogatott velük
egymással s azután megnyugodva odább ment, azt gondolva, hogy csak
ittas koczódás volt az egész.</p>
<p>Teleki azonban észrevevé, hogy e jelenet után mindkét főúr
elhagyá a termet, s nemsokára megtudá, hogy Fehérvárról is rögtön
eltávoztak, sikerülni hagyva a miniszter további terveit.
<span class="pagenum"><a name="Page_226" id=
"Page_226">-226-</a></span></p>
<p>Teleki és párthívei egyedül maradtak a mámoros fejedelemmel.</p>
<p>– Igyatok urak! Legyetek vígan! Kiálta Apafi. S ne szökdössetek
el egyenkint. Ki ment el innen ismét?</p>
<p>– Béldi! kiálták többen.</p>
<p>– Na jól van. Szegény régen nem látta már a feleségét, hadd
menjen, hát még ki?</p>
<p>– Bánfi.</p>
<p>– Üm. Az is? Hát az miért?</p>
<p>– Haza ment uralkodni; szólt gúnyosan Székely László, Telekinek
egyik teremtménye.</p>
<p>– Nem nyughatik oly helyen, a hol magánál nagyobb embert érez;
toldá utána Naláczi.</p>
<p>– Bizony pedig őkeme kedveért nem teszem le a
fejedelemsüveget.</p>
<p>– Nem is szükséges az neki, szólt közbe Teleki, az athname
nélkül is tud ő uralkodni Erdélyországon. A mit ő parancsol, azt
tenni kell az országnak, a mit az ország parancsol neki, azt ő
megvetéssel utasíthatja vissza.</p>
<p>– Szeretném azt látni! dörmögé Apafi haragosan.</p>
<p>– Pedig úgy van. Mi harczot akarunk. Ő nem akarja, s nekünk
hajolnunk kell. Mi békét akarunk, ő fölkerekedik s maga kezére
háborút visel szövetségeseinkkel. Mienk a trón, övé az ország.</p>
<p>– Azt ne mondja kegyelmed, Teleki Mihály uram.</p>
<p>– Tehát szóljon helyettem Naláczi: mit izent a Zólyomi
ügyében?</p>
<p>– Azt izeni, szólt Naláczi nagy készen, hogy ha az ország a
gyalui jószágot visszakéri tőle Zólyomi számára, adja neki cserébe
e helyett a szamosújvárit.</p>
<p>– Mit? Kiálta fel a fejedelem. Azt, mely az én élelmemre van
rendelve az országtól? az én fejedelmi birtokomat? Ez ember
megőrült!</p>
<p>– Ezt mondta és nem adja különben, ha mindjárt ma behozza is
Zólyomit a török. <span class="pagenum"><a name="Page_227" id=
"Page_227">-227-</a></span></p>
<p>– No majd elvégzem én vele. Ne beszéljünk erről többet,
urak.</p>
<p>– Ami a fejedelem sérelme, szólt közbe Teleki, azt
elhalaszthatja nagyságod, a mikorra tetszik; de nem lehet ujjainkon
keresztülnéznünk azt, a mit a néppel, a nemességgel cselekszik. Ime
legközelebb nemes Szentpálinén minő hatalmaskodást követett el; – a
szegény özvegynek ősi háza szúrta a szemét a nagy úrnak, hogy
palotája elől elfogta a kilátást s kapta magát: kibecsülteté belőle
a szegény asszonyt. Az országtanács oltalomlevelet írt számára, s a
főkapitány úr széttépte az oltalomlevelet s a szegény özvegynek
egyetlen birtokát, ősi nyugalmas lakhelyét erőhatalommal szélylyel
szóratta, s azt mondá, hogy építse fel az ország, ha neki tetszik.
– Uram, az ilyen tettért rendes időkben a fejét szokta veszteni az
ember!</p>
<p>Apafi hallgatott. Szemei körül véres karika kezdett gyűlni.</p>
<p>– De ez még mind semmi, folytatá Teleki. Egyesek sérelme
elenyészik ott, hol az ország sorsa forog kérdésben. E nagy úr oly
szépen tud beszélni a békesség áldásairól, s íme, nézzük, mint
munkálódik ő ennek fentartásán? kiveszi a mi kezünkből a kardot,
befogja szánkat, hogy ne is szólhassunk, midőn a rácz fölégeti
Kecskemétet, leöldösi lakosait, midőn templomainkat jezsuiták
foglalják el – s ő maga hadat gyűjt, s a törököt ingerli harczra az
ország ellen s mi nem győzzük fizetni az ajándékot az ő versengései
miatt. Most egyszerre három levél érkezett hozzánk, egyik a váradi
basától, másik a budai fővezértől, harmadik a szultántól, melyben
mind vagy elégtételt követelnek Bánfi Dénesen a váradi basa
megveretéseért, vagy háromszáz erszény pénzt. Ime arról szó sem
lehetvén, hogy Bánfitól elégtételt adjunk, gondolkozhatik
nagyságod, hogy honnan teremtsen elő ennyi pénzt?</p>
<p>– Sehonnan! Kiálta fel Apafi dühösen, az asztalhoz vágva
poharát. Megmutatom, hogy elégtételt fogok adni <span class=
"pagenum"><a name="Page_228" id="Page_228">-228-</a></span> akárki
felett; habár két akkora legyen is, mint Bánfi Dénes uram!</p>
<p>– Akkor szeretném, ha megismertetne nagyságod ez elégtételadás
módjával, mert azt tudjuk, hogy Bánfi, ha hivatni fog, meg nem
jelenend; ha erővel akarunk rámenni, megmutatja, hogy erősebb, mint
maga az ország: felülteti a vármegyéket, a végvárak hadait s akkor
úgy járhatunk, mint Csáky László uram, hogy ő fogja el a végrehajtó
birákat, s csúffá tesz bennünket.</p>
<p>– Azért első tanácsosunk kegyelmed, szólt Apafi felboszantva,
hogy az ily esetekben tudjon tanácsot adni.</p>
<p>– Én csak egy orvosságot tudok, mely az országot e bajból
kigyógyítja.</p>
<p>– Præscribálja kegyelmed. Mi az?</p>
<p>– A jus ligatum.</p>
<p>Apafi ittassága daczára is visszarettent az eszmétől, s
hátravetve magát karszékében, merően tekinte Teleki Mihályra.</p>
<p>– Nem szégyeli magát kegyelmed; szólt dörmögve, a hogy mámoros
emberek szoktak dörmögni meg-megszakgatva; szabad nemes ember ellen
alattomos összeesküvést indítványozni? Titokban kötni ellene, az
ország minden alaptörvényei ellen?</p>
<p>– A szégyen nem engem illet, válaszolt Teleki állhatatosan. A
szégyen ott van, hogy az ország nem bir elég hatalommal egy lázadót
kérdőre vonni; hogy van ember a hazában, a ki nyiltan daczolhat
törvényekkel s kinevetheti a fejedelem határozatait. Ha ily esetben
nincs egyéb eszköz a jus ligatumnál, az nem nekem szégyen, hanem a
fejedelemnek.</p>
<p>Apafi haragosan kelt föl s végig járt a teremben. Az urak mélyen
hallgattak.</p>
<p>Végre megállt Teleki mellett, annak széktámlájára könyökölve
kérdé:</p>
<p>– Miként hiszi kegyelmed e ligát létrehozhatónak?</p>
<p>Naláczi és Székely egymás szemébe mosolyogtak. A fejedelem
<span class="pagenum"><a name="Page_229" id=
"Page_229">-229-</a></span> fogva volt ez eszme által. Teleki inte
Székelynek, hogy íróeszközöket és pergament hozzon s azokat maga
elé téve felelt:</p>
<p>– Rögtön felteszszük a vádpontokat, melyek Bánfi ellen szólnak,
s ezeket nagyságod aláírva, titokban az ország urait megnyerjük,
hogy Bánfinak törvénytétel előtti elfogatásában megegyezzenek s a
ligát aláírják.</p>
<p>Az urak közől többen e szóra fogaikat színi s húzódni
kezdtek.</p>
<p>Teleki észrevevé e mozdulatot s czélozva monda:</p>
<p>– Itt úgy veszem észre, nem bízik senki magához, hogy első
legyen, a ki nevét a kötés alá írja. Nekem azonban megvan arra az
emberem, a ki mind tekintélyre, mind hatalomra egyedül képes Bánfi
ellen magát fölemelni, s a ki ha aláírta magát, a rendek mind
követni fogják.</p>
<p>– S ki legyen az? Kérdé Apafi.</p>
<p>– Ez ember Béldi Pál.</p>
<p>A fejedelem tagadólag inte.</p>
<p>– Ez nem fogja tenni. Mert az sokkal becsületesebb ember
arra.</p>
<p>Telekit egészen kihozta sodrából e bormondotta szó.</p>
<p>– Hát becstelenségen törjük-e mi a fejünket? kérdé hevesen
Apafitól.</p>
<p>– Úgy értettem, hogy ő nem szereti az ujjhúzást senkivel, ő
békességes férfiú.</p>
<p>– De én ismerem az ő fájós oldalát, a melyhez ha kis újjal
nyúlnak is, ököllel fog felelni, s a bárányból oroszlán lesz. Én rá
fogom őt venni, hogy…</p>
<p>E pillanatban megnyílt az ajtó, s mindenki álmélatára a
fejedelemasszony lépett a terembe.</p>
<p>Ezúttal nem volt megjelenése a véletlen játéka; arcza
fölindulásán látható volt, hogy jól tudja, mi folyik itt a
teremben. Az urak megzavarodtak, még Apafi is mámoros ingerültsége
daczára annyira megdöbbent neje halavány arczától, hogy hebegve
súgá Telekinek:</p>
<p>– Tegye el kegyelmed azt az írást. <span class=
"pagenum"><a name="Page_230" id="Page_230">-230-</a></span></p>
<p>Csupán Teleki maradt magánál, s a helyett, hogy az írást
eltenné, még jobban kiterjeszté.</p>
<p>– Mit csinálnak kegyelmetek? kérdé Apafiné sápadtan, kitörésre
hevülő kebellel.</p>
<p>– Tanácskozunk, felelt Teleki szigorúan.</p>
<p>– Tanácskoznak? kérdé Anna, mindig közelebb lépve az
asztalhoz.</p>
<p>– És egyszersmind kérdjük kegyelmedtől, ki adott kegyelmednek
jogot bennünket háborgatni, midőn az ország legfontosabb ügyei
fölött határozunk? folytatá Teleki keményen.</p>
<p>– Kegyelmetek az ország legfontosabb ügyei fölött határoznak,
ismétlé Apafiné lassú hangon, éles szemekkel tekintve Teleki
szemeibe; s azzal egyszerre kitörő, csattogó hangon kiálta föl: és
poharak között! Kegyelmetek tanácsot tartanak az ország fölött,
midőn az ország feje mámoros, hogy azután a jobbkezét
összeveszíthessék a balkezével.</p>
<p>Teleki fölugrott székéről, s a fejedelemhez fordult:</p>
<p>– Nagyságos uram, kegyeskedjék bennünket elbocsátani; a mint
látjuk, ez már családi jelenet kezd lenni.</p>
<p>– Anna! kiálta föl Apafi, szégyentül és bortul hevesen, rögtön
elhagyd e termet, mi parancsoljuk, s mától számítandó egy hétig
előttünk meg ne jelenj.</p>
<p>– Jól van Apafi, veled nincs mit szólanom, te nem vagy magadnál;
hanem önhöz van egy szóm, főtanácsos uram, a ki mindig józan.
Kegyelmedet én emeltem ki a porból, én segítém oda, a hol mostan
áll. Hálából kegyelmed ezért közém és a fejedelem szíve közé fúrta
magát, hogy valahányszor férjemhez közelítni akarok, kegyelmedet
utamban találjam. Kegyelmed kivevé a fejedelem kezéből a királyi
pálczát, s pallost adott helyébe, hogy azzal kezdjen uralkodni, de
tudja meg kegyelmed, hogy ha a fejedelem szívéhez nem hagynak
férnem, pallosának állok útjába, s valahányszor le akarnak vele
sújtani, a csapás és áldozat között engemet fognak találni! És te,
két, cselédből <span class="pagenum"><a name="Page_231" id=
"Page_231">-231-</a></span> válogatott – zászlós úr, Székely és te
Naláczi, kik magatok sem tudjátok, hogyan lettetek ily nagy urakká,
jusson eszetekbe, hogy a hányszor fordul a kerék fölfelé, annyiszor
fordul alá, s a mit itéltek ma másra, holnap az fog végrehajtatni
rajtatok! – s ti többiek, mind ármányszövő főurak, kik reszkető
szíveitekbe pohárral töltitek a bátorságot, gondoljatok rá és
borzadjatok el, hogy azon serlegekben, miket kezeitek érintenek,
nem bor, hanem ártatlanok vére habzik! Gyalázat mindnyájatokra, kik
bort adtok a fejedelemnek, hogy vért kérhessetek tőle… És most,
nagyságos uram, tegyen még két hetet száműzetésem idejéhez.</p>
<p>E szavakkal sebesen eltávozott a fejedelemnő. Az urak
hallgattak, s nem mertek egymásra nézni. Teleki fölkelt, bezárta az
ajtót, s tollát a tintába mártva mondá: Folytassuk, a hol
elhagytuk.</p>
<h2>XVII. EGY CSÓKÉRT EGY HALÁL.</h2>
<p>Béldi Pál Fehérvárról egyenesen Bodolára ment vissza. Az egész
úton gyötörte azon eszme, melynek Teleki szavai új életet
adtak.</p>
<p>Egy csók magában véve oly ártatlan. De hogyha más is tudja, más
is észrevette? Ez csak a polusa a gyanunak, mely körül a lélek egy
egész pokolvilágot bekereng, találgatva, mi történt előtte, mi
történt utána? – Más is tud róla! A férj azt hivé, hogy egy csók,
melyről senki sem tud semmit, nem ejtett csorbát neje erényén, s
ime, mások is beszélnek róla. Talán többről is? Tán, míg a férj jó
helyre hiszi letéve becsületét, a világ rég a sárban hurczolja azt
hahotázva, s e gúnyhahotának csak most jutott legelső hangja annak
fülébe, a ki azáltal halálosan van sértve. És ez leggyűlöltebb
ellensége miatt…</p>
<p>Az éjszaka is beállt. A lovak kifáradtak. Béldi nem engedett
pihenni sehol, új lovakat váltott. Csak tovább, tovább!
<span class="pagenum"><a name="Page_232" id=
"Page_232">-232-</a></span> – Minél hamarább otthon lehessen. Szeme
közé tekinthessen azon nőnek, a ki őt így meggyalázta, és még ki
tudja hogy? – De hát elég-e az: egy asszonyt sírni vagy meghalni
látni, midőn férfi is van, a kin boszút lehet állni? Egy férfi, a
ki mindig ellensége volt, azon időtől kezdve, midőn Bethlen
Gábornál apródok voltak, s ki még e legfájóbb részét is felkereste
szívének, hogy sértő kézzel nyúljon hozzá.</p>
<p>– Fordulj vissza, kiálta a kocsisra. Tarts Kolozsvár felé.</p>
<p>A vén cseléd megcsóválta fejét, egy mellékúton félretért, s az
éjszakai kóborlásban úgy eltévesztette az útat, hogy egyszer
kénytelen volt urának megvallani, miszerint nem tudja, merre
jár?</p>
<p>Béldi reszketett nyugtalan érzelmek miatt. Körültekintve, az
úttól nem messze gyertyavilágot látott meg s kedvetlenül
parancsolá, hogy arra tartsanak.</p>
<p>Egy magános mezei lak volt ez, melynek udvarára midőn behajtott
Béldi, a komondorok ugatására megjelenő háziurban az öreg Gyergyai
Ádámot ismeré meg, egyikét legszivesebb ismerőinek, ki a mint
meglátta Béldit, sietett ölelésére s magánkívül volt örömében.</p>
<p>– Hozott Isten édes öcsém, szólt innen is, túl is megcsókolva
vendégét a jó öreg; nem is kérdem, mi jó szerencse vezérlett
hozzám?</p>
<p>– Az igazat megvallva: eltévedtem. Kolozsvár felé tarték. Még az
éjjel odább megyek, csak lovaimat pihentetem ki, ha megengeded.</p>
<p>– Mi sürgetős dolgod van ott?</p>
<p>– Egy izenet; szólt Béldi kitérőleg.</p>
<p>– Ha csak izenet, úgy mit sietsz magad? Megírhatod levélben, s
egy lovas legényem menten elviszi, te pedig itt maradsz.</p>
<p>– Igazad van, szólt Béldi, meggondolva magát; jobb is lesz, ha
levélben irom meg. S azzal irószereket kérve, leült és irt
Bánfinak. Az irás higgasztani szokta a gondolatokat, úgy, hogy a
levél meglehetős mérsékelt hangon <span class="pagenum"><a name=
"Page_233" id="Page_233">-233-</a></span> ütött ki, tudtára adva
Bánfinak, hogy őt Béldi bizonyos férfias ügy elintézése végett
kihívja Szamos-Ujvárra. Béldi lepecsételé a levelet, s átadta
Gyergyainak, megkérve, hogy legyen szíves azt elküldeni.</p>
<p>– Bánfinak irsz, édes öcsém? szólt ez, meglátva a levél czímét,
hisz nemrég beszélhettél vele, mi sürgetős ügyetek van együtt?</p>
<p>– Emlékezel bátya, szólt Béldi, midőn Rákóczy György
lovagjátékai alkalmával engem és Bánfit együtt vívni láttál?…</p>
<p>– Nagyon jól. Minden egyéb bajnokot leküzdtetek, csak egymással
nem birtatok.</p>
<p>– Akkor azt mondád, hogy szeretnéd látni, ha komolyan menne,
melyikünk verné le a másikat?…</p>
<p>– Arra is emlékezem.</p>
<p>– No hát meg fogod látni.</p>
<p>Gyergyai szemébe nézett Béldinek.</p>
<p>– Öcsém, én nem tudom mit tartalmaz e levél? de arczodon látom,
hogy mit gondolsz te? Még az apámtól hallottam, hogy a mely levelet
haragunkban irunk, sohase küldjük el az nap, hanem tegyük vánkosunk
alá, s alugyunk egyet rajta. A tanács nem rossz, fogadd meg és
küldd el leveledet holnap, mert én ma el nem küldöm.</p>
<p>Béldi hajlott az öreg tanácsára: a levelet feje alá tevé,
lefeküdt, elaludt és álmodott. Nejét és gyermekeit látta, közöttük
volt, örült nekik és csak előálló szekerének zörgése költé föl
álmából késő reggel. A legelső a mi kezébe akadt, Bánfihoz irt
levele volt. Feltöré és újra elolvasá – s nagyon elszégyenlé magát,
hogy azt ő irta. – Hol van az eszed, Béldi? kérdé magától
mosolyogva: s azzal összetépte a levelet és tűzbe hajítá. Hogy
kinevettek volna miatta, gondolá magában. Egy szerelemféltő vén
bolond, a kinek öregségére jut eszébe gyermekei anyját félteni egy
csók miatt, mely ittasan volt adva, s akaratlanul elfogadva! Milyen
szarvat adott volna Bánfinak maga ellen, ha tudatá vele, hogy
feleségét félti tőle. <span class="pagenum"><a name="Page_234" id=
"Page_234">-234-</a></span></p>
<p>– Menjünk csak Bodolára; mondá nagy szeliden belépő csatlósának
s azzal elbucsúzék házi gazdájától.</p>
<p>– Hát elküldendő leveled? kérdé Gyergyai aggódva.</p>
<p>– Már elküldtem – – a kandallóba; viszonzá mosolyogva Béldi s
egészen más érzelmekkel folytatá útját, mint a minőkkel
megkezdé.</p>
<p>Lám, az ember bor nélkül is lehet ittas.</p>
<p>Bodolára érve, már messziről észrevevé a várfokon ráleső
családját, kik, a mint hintaját megismerék, lefutottak eléje. Mire
a vár alá ért, mind a parkban találta őket, nejét, gyermekeit, kik
örömrepesve kapaszkodtak föl nyakába, s kiket ő egyenkint
össze-vissza csókolt; legforróbban a kedves, őszintén mosolygó nőt,
kinek látásával nem győzött betelni. Szemeit ragyogóbbaknak,
orczáját mosolygóbbnak, ajkait édesebbnek találta, mint valaha.</p>
<p>– Milyen bolond az ember, gondolá magában Béldi; mikor nem látja
nejét, minden rosszat képes róla föltenni, s ha szemei előtt van,
semmi sem jut róla eszébe.</p>
<p>Ez örömében észre nem vevé, hogy egy idegen is van családja
között, de nagy hamar sietett az figyelmét magára vonni. Egy szép
délczeg török ifju volt az, nyílt, nemes tekintet, magyarhoz
hasonló.</p>
<p>– Engem észre sem vesz kegyelmed, vagy tán meg sem ismer? szólt
Béldi Pál elé lépve az ifju.</p>
<p>Béldi rátekinte, s úgy látszott, hogy ismerősöknek találja
vonásait, de nevét nem meri rá fogni, mire kisebbik leánya, Aranka,
ki enyelgve csüggött apja karján, gyermekes nevetéssel mondá:</p>
<p>– Nem ismersz többé Feriz bégre, apám? látod, én mindjárt
ráismertem.</p>
<p>Béldi szivesen üdvözölve nyujtá kezét az ifjunak, kinek
megférfiasult vonásain nemes komolyság honolt.</p>
<p>– Apám külde hozzád sürgetős izenettel, monda Béldinek, ha nem
jösz, épen utánad mentem volna. Ha családi örömeid végezted,
szólíts, mert küldetésem sietséges.</p>
<p>Béldit meglepte az ifju komoly hangja, s a mint várába
<span class="pagenum"><a name="Page_235" id=
"Page_235">-235-</a></span> ért, rögtön külön szobájába hívá, a hol
az ifjú bég egy sárga pecséttel leragasztott s zsinórokkal átkötött
tekercset adott át neki, melyet fölszakasztva, e szavakat olvasá
belőle Béldi:</p>
<p>«Üdv és az ég oltalma rád és családodra. – Erdély sorsa
veszélyben forog. A nagyúr föl van háborodva a harcz miatt, melyet
Bánfi Dénes a váradi basával folytat; azt is mondják, hogy e főúr a
római császárral levelez; rajta légy, hogy Bánfit korlátozza az
ország; te még hatalommal bírsz. Ha a fejedelem nem fog vele birni,
s parancsolni nem tud, a szultán megesküvék, hogy mind a kettőt
elűzi az országból, s egy basára fogja Erdély kormányzását
bízni.</p>
<p>A váradi és temesvári basák, a határvidéki fejedelmek és a tatár
khán parancsot kaptak készen állani, hogy az első intésre minden
oldalról Erdélyre rontsanak. Vessetek zabolát azon főúr szájába,
mert a halál függ fejetek fölött egy pókfonálnál vékonyabb szálon.
Jó barátod: Kucsuk basa.»</p>
<p>Béldi arcza elsötétült e sorok olvastára. Hiába verte hát ki
fejéből Bánfi Dénes nevét, e levél újra oly gyülöletes alakban
tüntette őt föl lelke előtt.</p>
<p>Összehajtogatá a levelet, s a komoly ifjunak néhány szóval
megmondá válaszát.</p>
<p>– Add tudtul apádnak, hogy az érintett ügyet meg fogjuk előzni,
az intést köszönöm.</p>
<p>Ezzel Feriz bég elhagyá Bodolavárt. Béldi egyedül maradt
szobájában, feszült gondolatokkal járva alá s föl, s lelkében
törődve a fölött, mi módon lehetne e veszélynek elejét venni? Nem
talált ki semmit. Bánfi büszkeségétől nem lehete azt várni, hogy a
basa elől hátráljon, kivált győzelme után és igazságos ügyében. És
mégis, a haza javáért el kelle hallgatni az igazságos ügynek.</p>
<p>E töprenkedése alatt észre sem vevé, hogy valaki kívülről
kopogtat ajtaján, ki is, midőn a harmadik izbeni kopogásra sem
kapott választ, megnyitá az ajtót, s a mint Béldi <span class=
"pagenum"><a name="Page_236" id="Page_236">-236-</a></span>
gondolataiból fölrezzenve odatekinte, – Teleki Mihályt látta maga
előtt.</p>
<p>Béldi annyira megütődött, őt megpillantva, hogy szóhoz sem
tudott jőni.</p>
<p>– Kegyelmed csodálkozni látszik jöttömön, szólt Teleki,
észrevéve Béldi megdöbbenését, hogy alig egy napi távollét után ily
hosszú utat tevék, hogy kegyelmeddel viszont találkozhassam. Azóta
nagy változások történtek. Erdélyt veszedelem fenyegeti, melynek
sietve kell elejét venni.</p>
<p>– Tudom, szólt Béldi, s a Kucsuk basa által irt levelet, az
aláirást eltakarva, elolvastatá Telekivel.</p>
<p>– Istenemre, szólt a miniszter, kegyelmed még azt is tudja, a
mit én nem tudok. A mit e tárgyról mondani akarok, az oly titok,
melyet még a falaknak sem szabad hallaniok.</p>
<p>– Értem; szólt Béldi, s azzal csatlósainak meghagyá, hogy még a
külső tornáczra se engedjenek belépni senkit s ablakai alá őröket
állított, s azon fölül függönyeit is leereszté. Csupán egy
szőnyeg-ajtó volt még a háttérben, mely egy magánfolyosón
keresztül, minőket több magyar uri háznál lehete találni azon
időben, felesége hálószobájába vezetett. Béldi elővigyázatból még
azon ajtót is bekulcsolá.</p>
<p>– Eléggé biztosítva látja-e magát kegyelmed? kérdé erre
Telekitől.</p>
<p>– Még egyet. Fogadja kegyelmed becsületszavára, hogy ha azt, a
mit tudtára adandok, nem helyeslendi, legalább titokban fogja
tartani.</p>
<p>– Fogadom, szólt Béldi, feszülten várva a kifejlődést.</p>
<p>Erre Teleki egy sokszorosan összehajtogatott pergament vőn elő,
s azt kibontva, Béldi Pál szemei elé tartá, de úgy, hogy kezeiből
ki nem adta.</p>
<p>A Bánfi ellen irott liga volt az, a fejedelem által aláirva és
megpecsételve.</p>
<p>Béldi arcza mind sötétebbre vált, a mint a ligát olvasá,
<span class="pagenum"><a name="Page_237" id=
"Page_237">-237-</a></span> s azzal arczát félre fordítva,
undorodva tolta el magától az iratot.</p>
<p>– Ez rossz munka, uram…</p>
<p>Teleki készülve volt ily feleletre, s elővéve ismeretes
sophisticáját szólt:</p>
<p>– Béldi! Itt a szűkkeblű észleléssel föl kell hagynunk. Itt a
czél forog kérdésben, nem az eszköz, s az eszköz csak azért
legrosszabb, mert legutolsó; de legjobb azért, mert nincs egyéb. Ha
valaki oly törvényellenes hatalmat szerzett magának a hazában, hogy
a törvény karja nem elég erős többé őt itélőszéke elé vonhatni, az
magának tulajdonítsa, ha a státus kénytelen ellene összeesküdni. A
kit el nem érhet a bakó pallosa, annak megjelenik a bravo tőre!
Bánfi Dénes a törvényeken kívül helyezé magát, midőn a fejedelem
parancsait megvetette, midőn önhatalmából harczot kezdett. Ilyen
esetben, midőn a nyilvános törvénynek nincsen tekintélye többé, a
következés természetes: hogy titkos törvényt kényszeríttetünk
kötni. Ha engem sért meg valaki, s a törvény nem tud elégtételt
adni fölötte, nekem van fegyverem s ott lövöm le, a hol kapom. Ha
az országot sérti meg valaki, s büntetni nem lehet, az országnak
van jus ligatuma s ott fogatja el, a hol kapja. Ezt kivánja a
közjó, erre kényszerít a közveszély!</p>
<p>– Az Isten keze szabad velünk, viszonzá Béldi; ha el akarja
veszíteni hazánkat, meghajtjuk előtte fejünket s meghalunk nyugodt
lélekkel, meghalunk szabadságunk védelmében. De minmagunk ne
emeljük ősjogaink megrontására kezeinket soha, inkább tűrjük a
bajt, mely e szabadságból ered, mintsem annak gyökerébe vágjuk a
fejszét. Inkább hagyjunk jőni az országra harczot, háborút, mint
összeesküvést a törvények ellen. Amaz csak a nemzet vérét ontja ki,
ez megöli annak lelkét. Én ezen kötést rosszallom és ellene
leszek.</p>
<p>Teleki Mihály e szavakra felkelt székéről s térdre esve Béldi
Pál előtt s kezét égre emelve, e szókat mondá:</p>
<p>– Esküszöm az élő mindenható Istenre! a ki lelkem <span class=
"pagenum"><a name="Page_238" id="Page_238">-238-</a></span>
üdvösségét úgy adja meg, életemet, feleségemet, gyermekeimet úgy
boldogítsa, a mint én kegyelmed igaz, tökéletes barátja vagyok, s
hogy tudom Bánfi Dénes minden törekvését, hogy kegyelmedet egész
házával együtt el akarja veszteni, azért jelentem meg kegyelmednek,
hogy ha a maga életét, feleségének, gyermekeinek megmaradásokat
szereti, előzze meg a magára következő veszedelmet, s irja alá a
ligát! Én a mit csak tudtam a kegyelmed és a haza megmentésére,
saját veszedelmemmel sem gondolva, kimondám: én mentem lelkemet az
Isten előtt.</p>
<p>Béldi nyugodt méltósággal fordult a tanácsúrhoz, s szilárd
meggyőződés hangján mondá:</p>
<p>– Fiat justitia, pereat mundus. (Legyen igazság, veszszen a
világ.)</p>
<hr class="tb" />
<p>Néhány pillanattal később, hogy Teleki Bodolavárra érkezék, egy
lovas hajdut látunk a várudvarra ügetni; András volt az, Apafinénak
még mindig leghivebb cselédje, ki Béldiné után tudakozódva, annak
egy levelet kézbesíte a fejedelemasszonytól, szóval is elmondva,
hogy az annyival inkább sürgetős, minthogy Teleki hintaját
megismerte az udvaron, melyet neki meg kellett volna előznie.</p>
<p>Béldiné felszakítva e levelet, e szavakat olvasá benne:</p>
<p>«Barátném! Teleki Mihály férjedhez utazott. Czélja Bánfi Dénest
Béldi kezei által veszteni el titkos szövetség útján. A főurak
összeesküdtek, hogy a törvényeket megcsorbítsák. Szerencsére
csaknem mindenkinek van neje, s a nők szivéből még nem haltak ki a
jobb érzések; én mindegyiket felszólítám, hogy férjeiket őrizzék
meg Teleki Mihály ármányaitól. Óhajtom, hogy kegyelmednél találjak
legnagyobb sükerre. Béldi legelső, a ki ha a ligába beleegyezett, a
többi követni fogja: de ő a legbecsületesebb ember és legjobb férj.
Számolok erődre, mindent elkövess. – Barátnéd Bornemisza Anna.»</p>
<p>Béldiné e levelet olvasva, csaknem összeroskadt. Teleki már
szinte félóra óta beszélt férjével s a cselédek hirül <span class=
"pagenum"><a name="Page_239" id="Page_239">-239-</a></span> adák,
hogy még a tornáczról is eltávolított mindenkit. A nő lelke megérte
mindent. Megijedt, talán már minden késő? Férjéhez nem lehete
férkőznie; mit tegyen? Ekkor eszébe jutott a magán-folyosó, mely
hálószobájából férje szobájába vezetett, s a nélkül, hogy ijedelmén
kívül egyébre hallgatna, hirtelen átfutott e folyosón s a
szőnyegajtóhoz érve, megállt hallgatózni. Egyedül Teleki szavát
hallá, mely mindig indulatosabban, néha kitörőleg hangzott elő.
Átnézett a kulcslyukon s meglátta, mint térdel Teleki férje előtt s
kezét égre emelve, igyekszik őt esküvéseivel rábeszélni.</p>
<p>Béldiné megrémült e látmányra: miért térdelhet a büszke,
hatalmas ember Béldi előtt? mit esküszik oly szenvedélyesen?
Egyszerre megüté füleit Bánfi neve; erre a nő elszörnyedt,
elsápadt, s azon pillanatban, midőn Béldi azt felelé: legyen
igazság és veszszen a világ: a nő nem értve a latin szavakat, azt
hivé, hogy férje beleegyezett, s kétségbeesetten megragadá az ajtó
kilincsét, s a hogy az nem nyilt ki, megrázta azt vad erővel,
indulatosan kiáltva: «Férjem! szerelmes uram! szivem uram! ne adj
hitelt Teleki szavának, mert el akar téged is veszteni!»</p>
<p>A férfiak fölijedtek a sikoltásra, s Béldi fölkelve helyéről,
boszusan ment az ajtóhoz, s azt kinyitva, haragosan kiálta
nejére:</p>
<p>– Eredj dolgodra, ha asszony vagy!</p>
<p>Béldiné elveszté lélekjelenlétét, az ijedség nem engedé őt
gondolkozni. Azon eszme, hogy férje bele talál egyezni Teleki
czéljaiba, megfosztá őt helyzetének felfoghatásától.</p>
<p>Nem gondolt arra, hogy a legjobb férj szégyenleni fogná, ha az
nyilvánosan bebizonyulna rá, hogy neje által kényszerítni hagyná
magát, s csakhogy az ellenkezőt bizonyítsa, kész lehet saját
meggyőződését elhagyni, melyet követett volna, ha nem
erőszakoltatik rá.</p>
<p>E helyett Béldiné kitörő hevességgel rontott a szobába s férje
lábaihoz rogyva, annak térdeit erőszakos vonaglással karolta át, s
szenvedélytől dúlt hangon kiálta: <span class="pagenum"><a name=
"Page_240" id="Page_240">-240-</a></span></p>
<p>– Szivem édes uram! A hatalmas Istenért. Ne higyj ennek az
embernek. Ne hadd magad rávétetni általa, hogy az ártatlan vére a
te fejedre szálljon! Te igaz ember voltál, te nem lehetsz bakó!</p>
<p>– Asszony, őrült dolgokat beszélsz.</p>
<p>– Oh én tudom, mit beszélek. Én láttam őt előtted térdepelni. A
ki Istent hisz, nem térdepel ember előtt. Ő Bánfi Dénest akarja
általad elejteni; jaj nekünk, ha ezt megteszed: mert ha ő lesz az
első, te a második!</p>
<p>Teleki fölfedezve látván titkát, haragba jött s indulatosan
kiálta közbe:</p>
<p>– Ha az én nőm tenné ezt velem, kiverném szemeit agyából! Mikor
valaki az én megmentésemre valami jó dolgot mondana, megköszönném
inkább neki, minthogy a feleségemtől ilyen szégyent hagynék rajta
elkövetni.</p>
<p>Béldi bosszúsan kiálta nejére, hogy tüstént távozzék előle.</p>
<p>– Itt vagyok, ha megölsz is, ám lássad, itt életről és halálról
van szó, itt családod nyugalma van koczkára téve s ahhoz nekem is
van szavam, nekem is van jogom, én kérlek, én kényszerítlek! én nem
javallom Bánfi elleni dolgodat.</p>
<p>Béldi szégyenlé e férfiui fensőbbsége elleni megtámadást s alig
birta magát többé mérsékleni; és midőn neje Bánfi nevét kimondá,
összerázkódott, mintha kigyó csipte volna meg.</p>
<p>Teleki észrevette e név hatását s gúnyos czélzással
közbeszólt:</p>
<p>– Úgy látszik, hogy a nők könnyebben meg tudnak bocsátani némely
dolgokat, mint a férjek…</p>
<p>Béldi lelkén, mint a villám nyilalt keresztül az éles czélzat.
Eszébe jutott a csók.</p>
<p>Elsápadt arczczal, szótlanul megfogá neje karját, s a nélkül,
hogy annak sirásában egyebet találna a féltése dühét szító
leheleténél, kihurczolá őt a szőnyegajtón, s azon kizárta.
<span class="pagenum"><a name="Page_241" id=
"Page_241">-241-</a></span></p>
<p>A nő ott maradt a küszöbön, hevesen zokogva s fennhangon átkozva
a tanácsurat, s öklével verve a bezárt ajtót.</p>
<p>Béldi holthalaványan ült le asztalához s fogait összeszorítva,
monda lihegő hangon Telekinek:</p>
<p>– Hol van azon irat?</p>
<p>Teleki elébe tevé a pergament az asztalra.</p>
<p>Béldi szótlanul vevé irótollát s nevét kemény vonásokkal odairta
Apafi Mihályé alá.</p>
<p>Teleki diadalmasan mosolygott.</p>
<p>A mint ez megtörtént, mégis egy vádló döbbenés ütött Béldi
lelkébe. Kezét az irásra téve, komoly arczczal fordult
Telekihez.</p>
<p>– Hanem azt kikötöm, szólt rekedt, tompa hangon: hogy ha Bánfi
elfogatik, s magát fegyverrel nem védelmezi, a törvény rendes útján
jog és igazság szolgáltassék neki.</p>
<p>– Úgy lesz minden, úgy lesz; szólt a tanácsúr engedelmesen s
nyult az irás felé.</p>
<p>Béldi kezébe fogta azt, s nem adta oda.</p>
<p>– Uram! Igérd meg azt, hogy Bánfit nem akarjátok alattomban
megölni, hanem ha el leend fogva, rendes törvényszék előtt, szokott
alkotmányos módon le hagyjátok folyni perét. Ha erről nem
biztosítasz, akkor ketté szakítom az irást, s a fejedelem nevével
és a magaméval együtt a tűzbe hajítom.</p>
<p>– Biztosítlak, én szavamra mondom. Igéré a tanácsúr, magában
mosolyogva az emberen, ki gyönge addig, a míg áll, s csak akkor
készül erős lenni, mikor már elesett.</p>
<p>Az aláirt ligával még az nap elment Teleki Csáky Lászlóhoz;
onnan Hallerhez, onnan a Bethlenekhez; Béldi Pál nevét látván, mind
aláirták azt, mert Bánfi Dénest mindnyájan gyülölik vala.</p>
<p>Az asszonyok minden háznál összevesztek férjeikkel és Telekinek
mindenütt spectáculumokat csináltak, hanem azért a liga
létrejött.</p>
<p>Így ásta Erdély önmaga alá a sírt. <span class=
"pagenum"><a name="Page_242" id="Page_242">-242-</a></span></p>
<h2>XVIII. A FELESÉG ÉS AZ ODALISZK.</h2>
<p>Bánfiné ama kínos jelenet óta nem találkozott férjével. A sors
úgy hozta, hogy Bánfinak szüntelen távol kellett lennie; alig jött
meg a gyula-fehérvári gyűlésről, már Somlyóra hítták, a hol seregei
állottak, farkasszemet nézve a törökkel. Azon nehány óráig, melyet
házában tölte, neje elzárkózott előle, egyébiránt az udvari
cselédség sem látta őt soha. Ki sem járt szobájából, és senkit sem
fogadott el…</p>
<p>Egy napon Koppándon lakó Vitéz Gábor uramnak fia születvén, a
nemes úr nem tudva semmit a Bánfi és neje közti feszültségről,
mindkettőt külön meghívá a keresztelőre komáknak.</p>
<p>Ily meghivást el nem fogadni lehetetlen. A határozott napon
Bánfi Somlyóról, Bánfiné Bonczhidáról Koppándra hajtatva, a
keresztelő háznál találkozának, egészen tudtokon kívül.</p>
<p>Az első látásra visszadöbbentek egymástól. A hajlam rég kereste
e találkozást, de a büszkeség mindig tiltá, s míg egyik érzelem
örült, addig a másik boszankodott a véletlenen.</p>
<p>Egyiket sem lehetett azonban mutatniok.</p>
<p>A baráti kör előtt úgy kellett viselniök magukat, hogy arczaikon
senki észre ne vehesse, miszerint e találkozás náluk nem mindennapi
dolog.</p>
<p>Az ünnepély és lakoma végeztével, mely késő éjszakára lőn
befejezve, Vitéz Gábor uramnak gondja volt rá, hogy minden vendégét
illő kényelemmel elhelyeztesse. A nők férjeikkel, fiatal leányok
egy külön terembe, az ifjak a vadászszobába voltak
elszállásoltatva. Bánfi Dénesék számára a külön kertilak
készíttetett el, mely elkülönítve az udvari zajtól,
legnyugalmasabbnak igérkezett. A házigazda kitüntető kedveskedésből
szállítá őket ide. <span class="pagenum"><a name="Page_243" id=
"Page_243">-243-</a></span></p>
<p>Már ekkor oly régóta nem aludtak egy fedél alatt.</p>
<p>Ennyi ismerős előtt nem lehetett nekik haragot mutatniok, s
kénytelenek voltak elfogadni az ajánlott szállást a sziveskedő
házigazdától, ki saját maga kisérte őket odáig, kedélyesen
tréfálkozva velük; s ott számos jóéjszakakivánás után magukra
hagyá.</p>
<p>Két egymásba nyiló csendes kis szoba volt, melybe Bánfiék
vezettetének. Oly nyugalmas, otthonias tekintetű szobácskák. Az
egyikben vidor tűz pattogott magasra fölrakva a kandallóban, s a
szögletben hosszú fali óra ketyegett csendesen. Az ágymenyezet
brocatfüggönyei mögött, mik félig szét voltak vonva, oly
nyugalmasan kinálkoztak a hófehér duzzadozó párnák, melyek
fölrakott halmazára két kis piros szalagos vánkoska volt téve.</p>
<p>A másik szoba, félig a kandalló tüzétől megvilágítva, egy
kerevetet engede látni, medvebőrrel beterítve, egyetlen
szarvasbőr-vánkossal. Hihetőleg arra nem is számítottak, hogy ott
is alugyjék valaki.</p>
<p>Bánfi szomoruan tekinté nejére. Most látta még csak, minő
kincset birt e szép és nemes vonásokban, midőn azokhoz nem volt
szabad közelítenie.</p>
<p>A nő szeliden, búsan, szemeit lesütve állt Bánfi előtt. Az ő
szivében is annyi áruló indulat szólt férje mellett; a büszkeség, a
sértett női erény, ez a hajlatlan biró, már szinte ingadozni
kezdett. A nemes kebelben nem gyűlölet váltja föl a szerelmet,
hanem fájdalom.</p>
<p>Bánfi közelebb lépett hozzá és neje keze után nyulva, azt
megszorítá. Érzé, hogy az reszket, de azt is érzé, hogy az vissza
nem szorítja.</p>
<p>Még többet merészelt: magához ölelte gyöngéden, megcsókolá
homlokát, aztán arczát és ajkait. A nő engedte tenni, de nem
viszonzá. Pedig ha föltekintett volna férje szemeibe, a bánat
legőszintébb könyét látta volna azokban ragyogni.</p>
<p>Bánfi szótlanul, sohajtva ült le egy karszékbe, Margit kezét
kezében tartogatva, s csak egy nyájas szó kellett <span class=
"pagenum"><a name="Page_244" id="Page_244">-244-</a></span> volna
nejétől, hogy annak lábaihoz omoljon s sirjon előtte, mint egy
bűnbánó gyermek.</p>
<p>Bánfiné e helyett önmegtagadó szenvelgéssel kérdé férjétől:</p>
<p>– Kiván kegyelmed e szobában maradni, s hogy én menjek át a
másikba?</p>
<p>Bánfit fájdalmasan érinté e szavak hidegsége. Nagy melle
reszketeg sohajtól emelkedett, szemei bánatosan tekintének Margit
mosolytalan arczának elzárt paradicsomára. Fölkelt a székből
szomorúan, ajkaihoz voná neje kezét s alig hallhatóan suttogva: «jó
éjt», ingadozó léptekkel a mellékkamarába eltávozott, behúzva maga
után a kettőjük szobáit elzáró ajtót.</p>
<p>Bánfiné vetkőzni készült, s a mint magános fekhelyére tekinte,
valami fájdalmas érzés állta el szivét, zokogva veté magát
vánkosára s mintha nem nyughatna ottan keble háborgásától, fölkelt
ismét, egy széket vont a kandallóhoz s oda leülve, arczát tenyerébe
hajtá s e helyzetben maradt, mélázva, ábrándozva, álmodozva.</p>
<p>Lehet-e annál nagyobb fájdalom, mint mikor a szív küzd
önérzelmei ellen? Mikor a nő meggyőződött arról, hogy szerelme
ideálja, kit Istene után imádott, nem egyéb mindennapi embernél? s
annak, ki őt oly nemesen szerette, csak megvetésére érdemes? És
mégsem tudja őt nem szeretni! Érzi, hogy gyűlölnie kell, s nem tud
megválni tőle. Tudja, hogy nem élhet nála nélkül – és szeretne érte
meghalni – és az alkalom nem jő a meghalásra.</p>
<p>Csak egy be nem zárt ajtó választja el őt tőle. Alig vannak
néhány lépésnyire egymástól. E távolság milyen kevés és mégis
milyen sok! Hallhatja sohajtásait; annak sem jő álom a szemeire,
hozzá ily közel, kit oly keserűen megbántott. Minő boldogság volna
e nehány lépésnyi közt elhárítani, pihenni egymás keblén, felelni
egymás sohajára. De a megbocsátás lehetetlen; a szív ugyanazon
pillanatban ohajt és iszonyodik, szeret és utál! <span class=
"pagenum"><a name="Page_245" id="Page_245">-245-</a></span></p>
<p>Miért nem lehet elfeledni azt, a mi már egyszer tudva van?</p>
<p>Miért nem lehet azt tenni, hogy ne fájjon az, a mi fáj?</p>
<p>A nő gondolkozott, álmodozott.</p>
<p>Úgy tetszék, mintha álmában beszélne férjével.</p>
<p>– Te magad mondád, hogy váljunk el, mikor még sziveink vérzeni
fognak egymásról leszakadva. Miért nem teszed tehát? Miért
sohajtasz, ha látsz? miért csókolsz meg? e sohaj, e csók nekem fáj,
szívemet bántja. Váljunk el. Te akarod.</p>
<p>A kandallóban parázszsá égett a tűz, a vereslő zsarátnok fölött
alig tánczolt még egy halavány el-elváló lánglobogvány, mint a
kiégett szenvedély utolsó gondolata. A szoba köröskörül mindjobban
elsötétült, a parázs fényében csak a busongó nő alakja volt
megvilágítva, tenyerébe hajtott fővel, mint egy a sírok fölött
gyászoló márványszobor.</p>
<p>Egyszerre az éj és a gondolatok csendjében úgy tetszék, mintha a
folyosó felőli ajtó előtt, melyen bejöttek, halk csoszogás és
suttogás hangjai közelednének.</p>
<p>Bánfiné hallotta azokat, de úgy volt, mint ki előálmát aluszsza;
hall, de nem figyel arra, a mit hallott: tudja, hogy mi történik
körüle, de nem gondolkozik róla.</p>
<p>A suttogás az ablak előtt is kezde ismétlődni, s úgy tetszék,
mintha abba itt-ott halk kardcsörrenés is vegyülne. A nő azt hivé
félálmában, hogy fölkelt és az ajtót bereteszelé. Csak
álomképzelődés volt ez; az ajtó nyitva maradt.</p>
<p>Ekkor valaki a kilincshez ért s a nyikorgás hangjára Bánfiné azt
álmodá, hogy férje lépett ki hozzá s engesztelő hangon beszélve
könyörög. Az álmodó kimondhatlan iszonyatot érze, a mint ez alak
mágneses gőzkörébe lépett. Váljunk el Bánfi! akará a nő mondani, de
a szó megfagyott ajkain. Ekkor az álom-alak suttogva monda: «én nem
vagyok Bánfi, hanem a bakó!» s kezével megfogta a nő kezét.
<span class="pagenum"><a name="Page_246" id=
"Page_246">-246-</a></span></p>
<p>Bánfiné ijedten sikolta föl e hideg érintésre s fölébredett.</p>
<p>Két férfi állt előtte kivont karddal.</p>
<p>A nő borzadva tekinte szemeik közé.</p>
<p>Mindkettő ismerős volt előtte. Az egyik volt Kornis Gáspár,
marosszéki főkapitány, a másik Daczó János, csiki főkapitány, kik
most fenyegető arczczal álltak előtte, meztelen kardjaik hegyét a
nő mellének szegezve.</p>
<p>– Egy hangot se, asszonyom; szólt fenyegetve Daczó. Hol van
Bánfi?</p>
<p>Az előálmából fölriadt nő még alig birt különbséget tenni
ébrenléte tárgyai között, s rémületében megbénult lelke nem hagyta
szóhoz jutni.</p>
<p>Egyszerre azonban észrevevé az ajtón keresztül a folyósót
elállott fegyveres népet s hirtelen magához látszott térni
lélekjelenléte. Eszméi utolérték a fenyegető percz jelentőségét s a
mely pillanatban Daczó újra fogcsikorgatva kérdé tőle, hol van
Bánfi? a nő egyszerre fölugrott székéből s gyorsabban a kimondott
szónál, azon ajtóig futott, mely férje kamráját elzárta s a kulcsot
hirtelen ráfordítva, minden erejéből kiálta:</p>
<p>– Bánfi! mentsd meg magad. Életedre törnek!</p>
<p>Daczó odarohant, hogy befogja a nő száját, s a kulcsot elragadja
tőle.</p>
<p>Bánfiné azonban ritka lélekjelenléttel a kezében levő kulcsot
hirtelen a kandalló tüzébe vetve sikolta:</p>
<p>– Fuss Bánfi! Ellenségeid vannak itt.</p>
<p>Daczó ki akarta kapni a tűzből a kulcsot, s kegyetlenül
megégette kezét, erre sokszoros dühében a kiáltozó asszonyra rohant
kivont karddal, hogy keresztül döfje, azonban Kornis visszatartá
kezénél fogva.</p>
<p>– Csendesen, uram. Nekünk a nőt megölni nincs utasításul adva, s
az nem is volna hozzánk illő tett: siessünk inkább az ajtót
betörni.</p>
<p>Erre mindketten az ajtónak feszíték vállaikat. Daczó káromolva,
kiáltozva valamennyi ördögöt, míg Bánfiné <span class=
"pagenum"><a name="Page_247" id="Page_247">-247-</a></span> térden
állva imádkozott Istenhez, hogy férjét engedje megmenekülni.</p>
<hr class="tb" />
<p>Bánfi szinte azon perczben szunnyadt el, melyben felesége. Neki
is gyötrő álma volt. Börtönben hivé magát, s azon pillanatban,
midőn Margit fölsikoltott, ijedten ugrék föl s minden gondolkozás
nélkül fölszakítva a mulatólak ablakát, a kertbe kiszökött.</p>
<p>Hirtelen széttekinte. A ház minden oldalról körül volt véve
fegyveres székelyektől, a kert hátulját egy széles árok zárta el,
tele megzöldült esővízzel. Egy csomóban négy vagy öt csatlós állt
gyalog tömegek közt, fölnyergelt paripákkal, mikről a kapitányok
szállottak le.</p>
<p>Nem volt gondolkodásra való idő. Bánfi a sötétben hirtelen oda
futott a csatlósok közé s egyet közülök ököllel főbeütve, hogy
orrát, száját elborította a vér, annak paripájára felszökött s a
kengyelvasat a ló oldalába vágta.</p>
<p>A csatlós ordítására, ki a ló alá esve nem szünt meg annak
kötőfékét kezében tartani, odarohantak a körül lézengő székelyek
vad kiáltozással.</p>
<p>Bánfinak hirtelen eszébe jutott a nyeregkápába nyúlni, a honnan
sohasem szoktak hiányzani a pisztolyok, a mint azoknak agyát
kezeiben érzé, hirtelen a kétfelől elébe tolakodó tömegek közé lőtt
velök, az erre támadt zavar, ordítás és sikoltás alatt neki
ágaskodtatva a bőszült paripát, keresztülnyargalt a kerten. A
csatlós még mindig nem bocsátá el kezéből a paripa kötőfékét, hanem
hurczoltatta magát a földön általa, míg végre egy fatörzsbe vágta
fejét, s eszméletlenül ott maradt. Erre Bánfi neki ugratott az
ároknak s egy merész szökéssel keresztülszöktetett rajta. Üldözői
nem merték ez ugrást utána csinálni s elébb a kapura kellett
kerülniök, mialatt Bánfi nehány száz lépésnyi előnyt kapva, neki
ereszté az üldözés zajától megbőszült paripát s engedte azt
vágtatni hegyen-völgyön keresztül, a merre neki tetszett.</p>
<hr class="tb" />
<p><span class="pagenum"><a name="Page_248" id=
"Page_248">-248-</a></span></p>
<p>– Oh átkozott némber! ordítá Daczó, öklével fenyegetve Bánfinét,
midőn megtudta, hogy férje megmenekült. Te vagy az oka, hogy Bánfi
kiszabadult kezeinkből.</p>
<p>– Hála neked, hatalmas Istenem! rebegé Margit kezeit az égre
emelve.</p>
<p>A dühödt székely nép elszalasztva a férjet, villogó fegyverekkel
rohant az asszonynak, őt meggyilkolandó. Halál reá! halál fejére!
ordíták bőszült haraggal.</p>
<p>– Öljetek meg! örülök meghalhatni! szólt Margit magát térdre
bocsátva előttük. Nem volt több óhajtásom, minthogy érte halhassak
meg. Isten velem.</p>
<p>– Takarodjatok innen! kiálta hirtelen közbe Kornis Gáspár s
leverte kardjával a székelyek fegyvereit, hosszú palástjával
betakargatá a térdeplő asszonyt. Nem szégyenlitek magatokat? Egy
asszonyt akarni megölni. Te tatárnál is pogányabb had! Menjetek
Bánfi után, ha elszalasztottátok.</p>
<p>– Megöljük! megöljük! ordítának a góbék, taszigálva Kornist a nő
elől.</p>
<p>– Ejnye beste fiai, hát ki parancsol itten? Hát nem kapitánytok
vagyok-e én, mi?</p>
<p>– Nekünk ugyan nem. Szólt visszapattogva egy makacs lúfő
székely, köpczös vállait rángatva; nekünk Bethlen Miklós uram a
kapitányunk, az pedig nincs itt.</p>
<p>– No hát menjetek utána. Most pedig azt mondom, hogy a ki ebből
a szobából ki nem takarodik, azt tüstént kolbásznak aprítom.</p>
<p>A székelyek erre megrőkönyödtek, míg valaki hátul elkiáltá
magát: «jerünk Bonczhidára!»</p>
<p>Erre a többi is utána ordítá: jerünk Bonczhidára; s nagy
káromkodás és rendetlenség között eltávozának.</p>
<p>Kornis Gáspár pedig rögtön kocsira téve Bánfinét, Bethlen várába
viteté, mely akkor Béldi Pál tulajdona volt, remélve, hogy Bánfi is
szelidebben fogja viselni magát, azt tudva, hogy neje fogva
van.</p>
<p class="center">* * *</p>
<p><span class="pagenum"><a name="Page_249" id=
"Page_249">-249-</a></span></p>
<p>A fejedelem parancsából Bánfi ellen fölültetett székely had
azalatt megérkezék Bonczhida alá. A kastély porkolábjának
előmutatva a fejedelmi parancslevelet, az minden ellentállás nélkül
megnyitá előttük a kapukat, a holott egy csapatot elhagyván Daczó
János, meghagyá az ott maradóknak, hogy ha Bánfi haza találna
vetődni, őt rögtön elfogják, maga a többi hadakkal kiment
Örményesre, a hol szintén kastélya volt Bánfinak, őt ott
keresendő.</p>
<p>A Bonczhidán maradt székelyek, a mint megérezék, hogy kapitány
nélkül maradtak, nosza úrrá tették magukat az elfoglalt kastélyban;
elébb csak a tornáczokba tolakodtak be, azután követelni kezdték,
hogy a belső szobákat is nyissák meg előttük.</p>
<p>A kulcsár vonakodott és bebizonyítá, hogy azt neki semmi oka
sincsen tenni, és kérte a nemes urakat, hogy maradjanak az
alkotmányosság korlátai között.</p>
<p>Erre előállt a föntebb tisztelt köpczös lúfő, s kilencz szál
szőke bajuszát végig pödörítve, ragyás képét a kulcsár orrához
közel vivé, mondván:</p>
<p>– Micsoda he? Te összeesküvő vagy. Te itt rablóbandákat
rejtegetsz a bezárt szobákban. Ki vele! vagy felgyujtjuk a
házat.</p>
<p>A kulcsár meg is szeppent, meg is haragudott, e kettős
indulatban fölnyitá a székelyek előtt a szobákat, hogy ám nézzék
meg, miszerint ott senki sincsen rejtegetve.</p>
<p>Azok bámulatos lelkiismeretességgel fölkutattak minden zugot,
még oly helyeket is, hová más gondolni sem tudna, ágyak alját,
almáriumokat, bebujtak a kályhákba a lyukon s kijöttek az oldalán;
kihányták a könyvtárból a foliánsokat, mintha azok közé is
elbujhatott volna valaki, s miután ily rendben minden szobán végig
mentek, végre benyitottak Bánfiné hálóteremébe.</p>
<p>– Nené! – ott ül Bánfi! kiálta föl a góbé, elébb visszahőkölve
Bánfinak élethíven talált arczképétől, azután pedig neki rohant s
dárdájával kiszúrta szemét.</p>
<p>– Hát az a szép asszony ott tán a felesége? kérdé a <span class=
"pagenum"><a name="Page_250" id="Page_250">-250-</a></span>
mellette lévő képre mutatva. Ejnye bizony, majd megtaláltuk ölni,
nem tudtuk, hogy ilyen szép. Gyerünk innen komék, ezt a szobát ne
zavarjuk föl, mert ez szép asszonyé; s azzal kiterelgetve társait a
szobából, egy darab szenet vett elő a kandallóból a góbé s a szép
fehér lazúros ajtóra fölirta öreg betűkkel: «ez a szép asszony
szobája».</p>
<p>– Miért cselekszi ezt kegyelmed, kérdé a kulcsár.</p>
<p>– Csak is azért, hogy ha le találunk részegedni, valami otromba
ember részeg fővel be ne lépjen oda.</p>
<p>– Hát hol akarnak kegyelmetek lerészegedni? kérdé amaz
álmélkodva.</p>
<p>– Biz öcsém a pinczében is megnézzük mi, nincs-e valaki
elrejtve?</p>
<p>– De már oda nem mentek, hacsak petárdát nem hoztatok a zeke
alatt.</p>
<p>– Nem-e? Mondd csak még egyszer, hadd halljam. Tudod-e kivel
beszélsz komé? Az én nevem Firtos Firi, s ha még egyet szólsz, úgy
áthajítlak ezen a házon, hogy négy darabban esel le.</p>
<p>– Mit feleselsz annyit vele? kiálta egy hang a tömeg közől;
dobjátok le az ablakon a jó embert.</p>
<p>Kétszer sem kellett azt mondani. A székelyek azonnal megfogadták
a tanácsot s fölkapva a levegőbe a kulcsárt, azt minden
rúgkapálózásai daczára kivetették az ablakon. A kulcsár talpra
esvén, odább futott, mire Firtos Firi megharagudott, valahány
kaktuszt és hortensiát kapott az ablakban, azt száraiknál fogva
cserepestől mind utána hajigálta s azzal vad üvöltés között rohant
le a sokaság a pinczébe.</p>
<p>Annak vasajtaját nem birva kinyitni, nagy hordókat hoztak elő s
azokat megrakva kővel, lehengeríték a lépcsőkön, melyek rettentő
dördüléssel szakíták be a vasajtót.</p>
<p>A roppant pincze tele volt mindenféle nagyságú hordókkal,
melyeknek a székelyek neki esve, fenekeiket buzogányokkal beverték,
vizsgálva, hogy mi van benne? A nagybecsű <span class=
"pagenum"><a name="Page_251" id="Page_251">-251-</a></span> borok
kifolytak a pinczében; a székelyek tudtak inni jól, s a mit meg nem
ihattak, kiöntötték.</p>
<p>A tömeg itt megrészegülve, ismét fölrohant, s míg helyette újak
jöttek, betört a fényes teremekbe, vad dalolással vetve magát a
fényes pamlagokra, a keleti szőnyegekre, neki taszigálva egymást
tükröknek, bútoroknak, s keresve, hogy mi tréfát kövessen el?</p>
<p>Firtos Firi fölállt egy gömbölyű ébenfa-asztalra, hogy bajuszt
fessen korommal egy középkori úri asszonyság arczképének; valaki
meglökte alatta az asztalt, a góbé beleesett az üveges almáriomba,
melyben a drágaságok álltak. Erre megdühödve, elkezdett hajigálózni
mindennel, a mi a keze közé akadt; a pompás aranyserlegek, ezüst
tányérok, szelenczék repültek egymás után a székelyek fejeihez, kik
azokat ismét visszahajigálták.</p>
<p>Ez jel volt általános rombolásra. Ez a mania ragadós, csak
egynek kell megkezdeni a pusztítást és a tömeg, mint ha megőrülne e
látványtól, semmire sem kész oly hamar, mint törni, zúzni,
szaggatni.</p>
<p>Egy percz alatt össze voltak törve a bútorok, a kelmék
lehasogatva, a székelyek ezer darabra téptek mindent, a pompás
öltönyöket, a drága prémes mentéket, palástokat; fölhasogatták a
dunnákat s az ablakon kieresztve a pelyhet, az alantlevők
ordítozták: «hó esik!» s erre azok is fölrohantak, tépni és törni,
a mi még megmaradt.</p>
<p>A szép jasminokat összetépték bokrétának; a szőnyegekből, miket
Bánfiné saját kezeivel hímzett, nyakravalókat szabtak.</p>
<p>Nem kellett a székelynek a rablás, neki csak pusztításban telt
gyönyöre, földhöz csapta a nagybecsű órát, melyet csak egy évben
egyszer kell fölhúzni s kerekeit megosztá kantárcsatnak, az ezüst
tálakat megönté golyóbisnak s kilövöldözte a levegőbe.</p>
<p>Itt is mulatságos volt látni Firtos Firit, mint iparkodott
kitudni, hogy mi mire való? Egy római antik urnát föltett a fejére
sisaknak, egy csengetyűszalagot át kötött a derekán <span class=
"pagenum"><a name="Page_252" id="Page_252">-252-</a></span> öv
gyanánt, s egy nagy Gutenberg-szobrot czepelt az ölében, azt
állítva, hogy az nagyon jó lesz a somlyai szőlőhegyre Orbánnak.</p>
<p>Az összetört bútorok darabjait fölhalmozták a kandallóba s
begyujtottak az ében-, mahagoni- és palisanderfák aranyértékű
darabjaival. Ha egy falut fölgyujtottak volna, sem leendett drágább
a tüzök ennél.</p>
<p>A tűz tetejébe pedig fölhúztak lánczon egy gyönyörűen kivert
corynthi amphorát bográcsnak, azt teleaprították ürühússal s
elküldék Firtos Firit, hogy hozzon nekik hozzá paszulyt, sót és
hagymát; az hozott nekik kávét, czukrot és ezreket érő hollandi
tulipán, jáczint és amaryllis hagymákat; azt mind marokkal hányták
a bográcsba, s attól aztán majd megvesztek; minek az lett a vége,
hogy Firit kidobták az udvarra.</p>
<p>A dühöngő székely nem szerezhetve magának más elégtételt,
lenyargalt a pinczébe, hogy majd ott agyon iszsza magát, de ott
ugyan már minden hordó szét volt verve s a bor bokáig ért; megsejt
azonban egy mellék-pinczeajtót, azt egy fejszével beüti s nagy
örömére egy egész sor hordót lát meg a kezébe kapott fáklya
világánál. Mindjárt neki rohant az elsőnek s annak fenekét beütve,
oda tartja a fáklyát, hogy mi ömlik ki belőle? Látja, hogy
puskapor. Szerencséje, hogy részeg volt, mert különben az egész
házat minden bennlevőkkel együtt a legrövidebb úton expediálta
volna a mennyországba. Ez nem inni való, gondolja magában s fölüti
a másikat, abban is puskapor volt, a harmadikban is, már
megesküdött, hogy ha a negyedikben is az lesz, beleüti a fáklyát,
ebben tehát méz volt, s akárhányat fölütött azután, nem volt abban
egyéb, mint méz. Végre mégis akadt egy akós átalagra, melynek
lyukán beszagolva, igen erős borszesz illata ütötte meg orrát.
Annál dühösebben fogta azt nyalábra s szájához emelve az egész
hordót, nagyokat húzott a kemény lengyel pálinkából s addig el nem
vette azt szájától, míg végkép lerészegedve, hordóstul hanyatt nem
esett. <span class="pagenum"><a name="Page_253" id=
"Page_253">-253-</a></span></p>
<p>Ott a kiömlött mézben jól megforgatva magát, nagynehezen
föltápászkodott s néhány lépést botorkázva, megint elesett a
puskaporban s abban is összevissza henteregve, ily furcsán
kandirozott külsővel ténfergett föl az udvarra, a hol még az volt
hátra, hogy mézben és lőporban fürösztött alakjával beledűljön az
udvart elárasztó pehelybe, s ott orrahegyétől csizmája hegyéig
betollazva magát, ily rémséges alakkal mászszon föl négykézláb a
dőzsölő atyafiak közé.</p>
<p>Az ember nem hasonlított ily formán semmi ismeretes állatjához
az óvilágnak. A hol fehér nem volt, ottan fekete volt. Leginkább el
lehetett volna őt fogadni jeges medvének szőr helyett pehelylyel
bundázva, s ordítása különb volt a nilusi lóénál; úgy, hogy épen
nem lehet beszámítani a székely atyafiaknak, hogy a mint e
négylábon mászó alak megjelent előttük az ajtóban s ott elordította
magát: azok halálra ijedten hagyák ott a bográcsot, melyet újra
telefőztek gulyáshússal és ugráltak ki eszeveszetten az ablakon,
kétségbeesetten ordítva: «a Bánfi ördöge!» – «Itt jön a Bánfi
ördöge!»</p>
<p>A székely észrevéve ordítása sükerét, még egy borzasztóat
bömbölt a futók után, s azzal elfoglalva a tele bográcsot, kiült
vele a parquet közepére s mint egy parlagi manó, belenyúlt marokkal
s evett és ordított.</p>
<p>… Ily jelenetek történtek azon teremben, hol néhány nap előtt
Bánfiné szelid alakja tünedezett a jazminok és mimosák bokrai
között, mint egy busongó tündérvilági árny, ki csak lelkével hall s
szemeivel beszél.</p>
<p>Bánfi Dénes ezalatt a Koppándon vetett tőrből kiszabadulva,
midőn az üldözés zaja elmaradt mögötte, tájékozni kezdé magát a
csillagos éjszakában s erdőkön és tarlókon keresztül oly
szerencsésen választá irányát, hogy mire kihajnalodott, Kolozsvár
tornyait látta maga előtt.</p>
<p>Az üldöztetés félelmén átesve, a düh és boszú ereje maradt meg
szivében. Első gondolatja az volt, hogy az éji roham egyedül magán
ellenségei merénye, melyet azok a <span class="pagenum"><a name=
"Page_254" id="Page_254">-254-</a></span> fejedelem tudta nélkül
számítottak ki, jól tudva, hogy a végrehajtott tettre könnyebb
megnyerni a jóváhagyást, mint a végrehajtandóra. De a merénylet nem
sikerült s a megszabadult oroszlánnak ereje is, akarata is maradt
elég, üldözőire visszafordulhatni s őket megtanítani a törvények
tiszteletére.</p>
<p>A város alatti mezőn épen hadgyakorlatot tartottak Bánfi seregei
a reggeli órákban, midőn vezérük hozzájok érkezett sápadt arczczal,
föveg és felöltöny nélkül, fegyvertelenül. Hadnagyai ijedten
futottak eléje kérdezősködve.</p>
<p>– Rabló támadás elől jövök, mondá Bánfi rekedt hangon, elfulladt
kebellel; ellenségeim orozva reám ütöttek, magam megmenekvém, de
feleségem ott maradt. Üldözőim szavában Kornis és Daczó hangjára
ismerék.</p>
<p>– Valóban. E paripa nyeregtakaróján Daczó neve van kihímezve;
monda az oda érkező Angyal Mihály.</p>
<p>Bánfi arcza egészen zavarodottnak látszék, mintha nem volna
tisztában sem a multakkal, sem a jövőkkel.</p>
<p>– Én e dolgokat nem értem, monda hadnagyainak; ha e támadás
fejedelmi parancsból történnék, elébb pert, idézést, vagy legalább
itéletet kellene ismernem. Ha pedig magánboszú, akkor félkezemre
kevés a két jámbor székely. Mindenesetre maradjanak kegyelmetek itt
a város alatt indulásra készen, míg én kastélyomba sietek; néhány
óra mulva megtudandom, merre kell fordulnunk?</p>
<p>Ezzel Bánfi belovagolt a városba, Angyal Mihálytól kisérve. A
mint palotája szegletén befordult volna, azon teleknél kellett
elvonulnia, melyen egykor Szentpáliné háza állott. Csak egy
szegletkő állt még a lehordott házból, s a mint Bánfi véletlenül
odatekinte, ez egyetlen kövön a ház egykori asszonyát látta ülni,
ki ott várt kárörömtől sugárzó arczczal a főúrra s a mint az
megdöbbenve félrekapta fejét, gúnyosan üdvözlé:</p>
<p>– Jó reggelt, méltóságos uram!</p>
<p>Bánfi büszkén vágtatott tova. Kastélya kapujában már bonczhidai
kulcsárja várt reá, ki a székelyek erőszakossága <span class=
"pagenum"><a name="Page_255" id="Page_255">-255-</a></span> után
megszökött, s nem akarva zajt ütni a balhírrel, azt senkinek sem
mondta el, s a megérkező főurnak is csak suttogva adá tudtára, hogy
palotája szétdulatott, s benne a székelyek gazdálkodnak kedvük
szerint.</p>
<p>Bánfi egy szót sem válaszolt rá. Fegyverzetét, csataménét
parancsolá s nyugodtan készült.</p>
<p>– Méltóságos uram, jó volna sietni, sürgeté a kulcsár. A
székelyek elfoglalták a szobákat.</p>
<p>– Jól van; monda Bánfi s összefont karokkal járt fel s alá a
teremben.</p>
<p>– De nem jól van, méltóságos uram. Ott benn mindent összezúztak,
a szőnyegeket széthasogaták, a drágaságokon megosztoztak, a
pinczében a borokat kiereszték, a lovakat elrablák.</p>
<p>– Nem tesz semmit, viszonzá tompán a főúr. Mit érdekelték őt e
pillanatban drágaságai, borai, paripái?</p>
<p>– Még többet is tettek, uram. Nőd hálószobájába berontottak s a
méltóságos asszony arczképét eléktelenítve czéltáblának tevék ki, s
hahotával rútíták össze.</p>
<p>– Mit! nőm arczképét? kiálta fel kardjához kapva Bánfi. Nőm
képét, mondád? ismétlé újra, villogó szemekkel. Hah! ordíta s
kardját kirántva hüvelyéből, arczát az égnek emelte, oly
kifejezéssel, minőt nem látott azon soha senki. Az erővel
lelánczolt boszús tigris képe volt ez, vérben forgó szemekkel, a
homlokon végig dagadó erekkel, s vérszomjtól reszkető ajkakkal.
Isten legyen nekik irgalmas, kegyelmes! hörgé rettenetes hangon s
paripájára vetve magát, nyargalt ki a mezőn hagyott seregéhez.</p>
<p>– Barátaim! kiálta még alig érve a sorok elé. Egy rabló
darázsraj bonczhidai kastélyomra ütött és azt felprédálta.
Szobáimat összezúzták, ólaimat kiüríték, családom kincstárát
kirablák. Ezzel én mind nem törődöm. Lakjanak jól az éhenholtak,
legyen nekik, a mi még nem volt. Hadd lopjanak. Azért én még úr
maradok, s e rablás után is ki tudom fizetni egyik zsebemből
valamennyi koldus székely herczeget. De nőm arczképét
elékteleníték! Az én nőmét! <span class="pagenum"><a name=
"Page_256" id="Page_256">-256-</a></span> Ezért boszút állok
rajtok, rettenetes boszút. Utánam! A bonczhidai kert fái úgy is
régóta nem hoztak gyümölcsöt, most felgyümölcsözzük őket.</p>
<p>A csapatok általános harczordítása bizonyítá, hogy Bánfit kész
követni a sereg. A hadnagyok rendbeszedék hadosztályaikat, s már a
másik trombitaszó hangzott, midőn egy tizenkét főből álló lovas
csapat látszott szemben közelgeni Bánfi seregéhez.</p>
<p>A középső lovagban a fejedelem hirnökét ismerék meg, egy
széllesvállú óriási termetű férfit, ki merész rátartással lovagolt
Bánfi és körüle álló tisztjei elé, s czímeres botját fölemelve,
rájuk kiálta: «megálljatok!»</p>
<p>– Állunk! Látod ha szemed van; kiálta vissza Angyal Mihály.</p>
<p>– A fejedelem Apafi Mihály uram ő nagysága nevében fölhívlak
tégedet Bánfi Dénes, hogy az ellened támadt országos vádak ellen
magadat törvényes úton védelmezendő, az országtanács előtt
Gyula-Fehérvárott a mai naptól számítandó három nap alatt
megjelenj; mindaddig nőd kezesül marad tetteidért.</p>
<p>– Elmegyünk: szólt Angyal Mihály. Láthatja kegyelmed, hogy
készülőben voltunk, csak azt nem tudtuk eddig, hogy hová?</p>
<p>– Csendesen, hadnagy uram! szólt közbe Bánfi. A fejedelem
követéből nem kell csúfot űzni.</p>
<p>A hirnök ekkor a hadnagyokhoz fordult.</p>
<p>– Az idézés nem illeté kegyelmeteket. Hozzátok egészen ellenkező
szóm van a fejedelem nevében.</p>
<p>– Azt pedig elhallgasd, vagy akkor nekem is lesz egy szóm
hozzád, a mitől megsiketülsz, gúnyolódék a hadnagy, pisztolyát a
hirnökre emelve.</p>
<p>– Tegye le a fegyvert kegyelmed, kiálta rá Bánfi. Hadd mondja el
a fejedelem izenetét. Adjatok neki tért, hadd szólhasson
szabadon.</p>
<p>A hirnök felemelkedék nyergében, s széttekintve a katonákon,
messzedörgő szóval kiálta: <span class="pagenum"><a name="Page_257"
id="Page_257">-257-</a></span></p>
<p>– A fejedelem megtiltja tinektek Bánfi Dénesnek többé
engedelmeskednetek, a ki fegyverét mellette fölemeli,
hazaáruló!</p>
<p>– Az vagy magad! ordítá Angyal Mihály s a következő pillanatban
minden oldalról dühösen fordultak a fölbomlott tömegek a hirnök
ellen, halált ordítva fejére. Száz kard villant meg egyszerre feje
fölött.</p>
<p>– Megálljatok! kiálta Bánfi harsogó hangon, mialatt testével
fedezte a hirnököt. Ez ember élte szent és sérthetlen! Maradjatok
helyeiteken. Senki fegyverére ne tegye kezét. Én parancsolom
tinektek! Én – vezértek!</p>
<p>– Éljen! Éljen! ordíták a dandárok s a parancsszóra helyeikre
takarodának, s álltak, mint a fal.</p>
<p>– Nem fogsz neheztelni érte, mondá Bánfi az elsápadt hirnöknek,
hogy most az egyszer még nekem engedelmeskedtek. Menj vissza a
fejedelemhez, és mondd neki, hogy három nap alatt meg fogok előtte
jelenni.</p>
<p>– De mink is ott leszünk, kiálták utána a hadnagyok.</p>
<p>A hirnök és kísérete eltávozott. Bánfi gondolkozva hajtá le
fejét.</p>
<p>A harmadik trombitaszó is hangzott, a zászlókat kiereszték.
Bánfi még mindig szótlanul nézett maga elé, mélázva, sötéten.</p>
<p>– Vond ki kardodat uram! szólítá meg Angyal Mihály; állj elénk,
és induljunk. Elébb Bonczhidára, onnan Fehérvárra.</p>
<p>– Mit szólt kegyelmed? mordult rá Bánfi. Mit akartok?</p>
<p>– Eh! azt, hogy ha a kard a törvény, kard a védelem.</p>
<p>– És az ilyen pörnek a neve polgárháború.</p>
<p>– Mi nem gyujtottuk azt.</p>
<p>– És nem fogjuk szítani. Ez nem magán ellenségeim harcza többé
ellenem, hanem a fejedelemé, s ő országunk feje.</p>
<p>– És kegyelmed országunk jobb keze, s ha ők lángba boríták az
országot, mi nem engedjük, hogy azt kegyelmed vérével oltsák el.
<span class="pagenum"><a name="Page_258" id=
"Page_258">-258-</a></span></p>
<p>– S miért kellene az én véremnek omlani? vétettem én valami
főbenjáró dolgot? vádolhatnak engem valamivel?</p>
<p>– Kegyelmed hatalmas és ez elég ok arra, hogy megölessék.</p>
<p>– Mindegy. Elmegyek én egyedül. Nőm kezeik között van. Módjukban
van legérzékenyebben tölthetni rajtam bosszújokat. Ha egyébért nem
kellene is megjelennem: őt kiváltanom lovagi kötelesség.</p>
<p>– Fegyverrel könnyebben kiválthatod őt is, magadat is.</p>
<p>– Nekem nincs mitől rettegnem. Nem tettem soha semmit, a miért
az igazság színe előtt elpiruljak, s ha ármányt szőnének ellenem,
ti itt maradtok, fölhívjátok somlyai hadaimat is, s csak akkor
szóltok közbe, ha velem jogtalanság talál történni.</p>
<p>– Oh uram, nem sokat ér az a sereg, melynek vezére önkényt
megadta magát. Még ma a tűzbe menne érted, s kész lenne fejedelemmé
kikiáltani, holnap, ha megtudja azt, hogy az idézésre megjelentél,
szétfut s megtagadja, hogy valaha látott.</p>
<p>– Nem kell tudatni senkivel szándékomat. Én rögtön kocsira ülök
s megyek Fehérvárra. Kegyelmed mondja azt a hadaknak, hogy Somlyóra
mentem többi seregeimet is összegyűjtendő s tartsa őket jó rendben
addig, míg rólam hír érkezik.</p>
<p>Ezzel Bánfi visszalovagolt Kolozsvárra, míg Angyal Mihály
mogorván taszítá vissza kardját hüvelyébe, tudtul adva a hadaknak,
hogy leülhetnek pihenni, ha elfáradtak.</p>
<hr class="tb" />
<p>Egy óra mulva a Torda felé vivő úton látjuk Bánfit ötlovas
hintóban haladni. Egy csatlós fölnyergelt paripát vezetett utána
kantárszíjon.</p>
<p>Minél távolabb haladt a főúr hatalma fészkétől, annál nagyobb
szorongást kezde érezni. Lelke ingadozott s kezde rémeket látni,
melyekhez minden lépés közelebb vitte, <span class=
"pagenum"><a name="Page_259" id="Page_259">-259-</a></span> csak a
büszkeség tartá még, hogy szándékát meg ne változtassa.</p>
<p>Mindent más színben látott, mint egyébkor. A vele szemközt
találkozók arczaiból, köszönésük modorából maga iránti érzelmeket
tudott leolvasni, ha mosolyogva köszönt valaki, azt hivé,
szánalomból teszi, ha mogorván, gyűlöletből. Azután a kivel csak
legtávolabb ismeretségben volt, kiket máskor meg szokott látni,
vagy épen lenézett, most megállítá, kérdezősködött tőlük. A balsors
eszébe juttatja az embereknek az ismerős arczokat, s ki egykor
barátai jobbját is visszautasítá, most még ellenségének is
messziről kezet nyújt.</p>
<p>Egyszer Torda felől egy nyitott szekeret láta szembejőni,
melynek ülését egy szürke porköpenyegbe burkolt férfi foglalá el,
kiben Bánfi, midőn mellette elhajtatott, Koncz Mártont, az
unitárius püspököt ismeré föl s kezével intve kiálta neki, hogy
álljon meg egy szóra.</p>
<p>A püspök nem értve a kocsizörgéstől a kiáltást, megemelé
kalapját s tovább hajtatott. Bánfi ezt szándékos kikerülésnek vevé
s ebből is baljóslatot magyaráza ki magának.</p>
<p>A minden veszélyt oly könnyen fitymáló férfi most minden
agyrémtől visszadöbbent. Megállítá hintaját s lovára ülve, meghagyá
kocsisának, hogy csak menjen előre Tordára s ott várja őt be. Azzal
utána vágtatott a püspök kocsijának.</p>
<p>A püspök, a mint meglátta őt utána nyargalni, megállíttatá
szekerét s bevárta a főurat, ki messziről lihegve kiálta felé:</p>
<p>– Kegyelmed nem akar velem szóba állani?</p>
<p>– Parancsolj velem uram. Nem tudtam, hogy szólni kívánsz.</p>
<p>– Kegyelmed tudja már esetemet, úgy-e bár. Mit szól hozzá? mit
tegyek?</p>
<p>– Uram, ily esetben tanácsot adni is – elfogadni is egyiránt
bajos. <span class="pagenum"><a name="Page_260" id=
"Page_260">-260-</a></span></p>
<p>– Én elhatározám magamban, hogy az idézésre megjelenek.</p>
<p>– Ám lássad uram.</p>
<p>– Hiszen nincs mitől tartanom. Én igazságosnak érzem
ügyemet.</p>
<p>– Meglehet, hogy igazságod van, uram, de azért aligha fogsz
nyerni: mai világban minden megtörténhetik.</p>
<p>Bánfi elérté a tromfot. Egykor ő mondá ugyane szavakat a
püspöknek, és most nem volt elég lélekereje, hogy büszkén ott
hagyja őt – sőt még vitatkozék vele.</p>
<p>– Igaz ugyan, hogy a fejedelem ellenségem, de a fejedelemasszony
mindig védelmezni szokott, s az ő jellemében bízhatom.</p>
<p>– Csakhogy a fejedelem most haragban van feleségével. Mint
mondják, megtiltá neki még a szobáiba menetelt is.</p>
<p>E hír megdöbbenteni látszék Bánfit. Még egy utolsó buzdító
gondolata maradt.</p>
<p>– Még sem hiszem, hogy velem jogtalanságot merjenek elkövetni,
midőn tudják, hogy Somlyón és Kolozsvárott kész hadseregeim
állanak, melyek őket számadásra vonhatják.</p>
<p>– Oh uram, börtönből nehéz hadsereget vezényleni s tanuld meg
azt, hogy az élő eb is különb állat a megholt oroszlánnál.</p>
<p>E szavak egészen megfordíták Bánfi határozatát. Egy ideig
gondolkozva lovagolt Koncz szekere mellett, azzal hosszú szünet
után tompa hangon viszonzá:</p>
<p>– Igazat mondott kegyelmed; s sarkantyúba kapva paripáját,
visszanyargalt Kolozsvárra, azon szándékkal, hogy hadai közepéből
nem engedi magát kicsalatni.</p>
<p>Azon térre jutva, hol alig félnap előtt az őt éljenző fölkelt
hadakat rendben hagyá, most nagy bámulatára egy csoport czigányt
látott, kik a földön valamit látszottak keresgélni.</p>
<p>– Hát ti mit csináltok itt? kiálta közéjük érkezve. <span class=
"pagenum"><a name="Page_261" id="Page_261">-261-</a></span></p>
<p>A kérdésre előállt a vajda s megismerve Bánfit, süvegét levette
alázatosan.</p>
<p>– Bizony méltóságos uram, a czigányok kijöttek összeszedni a
töltéseket, a miket a vitézlő nemes urak itt elhánytak.</p>
<p>– Hát hol vannak a nemes urak?</p>
<p>– Hjaj! méltóságos uram, ki erre, ki arra!</p>
<p>– Micsoda beszéd ez? Hova mentek?</p>
<p>– Hát a mint észrevették, hogy méltóságod kiment Kolozsvárról,
iszkiri! szaladtak szanaszét, a ki merre látott.</p>
<p>Bánfi elsápadt.</p>
<p>– És Angyal Mihály?</p>
<p>– Legelső volt, a ki elfutott.</p>
<p>Bánfi szédülni érzé agyát. A világ kerengett vele. A köny
ellepte szemeit.</p>
<p>Így elhagyatni mindenkitől; sorstól és emberektől, még
önbüszkeségétől is! Mi maradt hátra minden hatalmából? Merre
forduljon most? Hova gondoljon még? Minden út el van előtte zárva:
harczolni, törvénykezni, vagy megmenekülni.</p>
<p>A ló ment vele, a merre akart. A főúr elsötétült arczczal ült
lován, merőn maga elé a földre, majd az ég fellegeire tekintve. Ég,
föld és szív minden oly sivár volt, sehol sem talált menedéket.
Lelkének egyetlen gondolata volt, mely azt betölté: a büszkeség,
most e gondolat eltünt és belől minden üres maradt. Ment, ment:
merre lova vitte. Előtte nagy erdők terültek; gondolkozék: mi van
ez erdőkön túl? magas hegyek; és azokon túl? még magasabb hegyek;
hát azután? a havasok! és sehol sincs többé egy ház, mely őt
elrejtené? Hát az első csapásra mindenki megszünt őt ismerni, s ki
egy nap előtt fél Erdélynek parancsolt s várakkal rendelkezett,
most egy kunyhót sem fog-e találni, hova éjszakára betérjen? Vagy
megadja magát ellenségei gúnyhahotájának, s még csak azon
elégtétele se legyen, hogy ő kaczaghasson halála <span class=
"pagenum"><a name="Page_262" id="Page_262">-262-</a></span> óráján?
ingyen haljon meg, mint egy halálra kergetett vad? Gondolkozott: ha
már meghalnia kell, mint tehesse azt úgy, hogy legalább ki ne
gúnyolják utána?</p>
<p>Lassankint egy eszme kezdett lelkében meghonosulni. E
gondolattól arczára vissza kezdett térni a pir, lassankint
fölemelte fejét s egyszerre mintha határozattá ért volna benne a
végső gondolat, magában fölkiált: «igen! oda, oda!» szemei
villogtak a titkos gondolattól s azzal paripája kantárát az előtte
terülő erdők felé fordítva, azoknak sötét lombozatán eltünt.</p>
<p class="center">* * *</p>
<p>A vihar tombol, a szélvész tördeli a fákat, a zápor süvölt, a
megáradt patakok zuhognak.</p>
<p>A villámlobbanás meg-megvilágítja olykor a tájat, a havasok
hegyei egyszerre elfeketülnek s az ég lesz fehér, azután ismét az
ég feketül el s a havasok fehérlenek.</p>
<p>A kopár sziklákon alig teng egy-egy bokor s azt a zivatar keze
jobbra-balra tépi; a távol fenyőerdők harsognak, mint az itéletnap
trombitája. Minden állat odujába bújt el s reszketve hallgatja a
zivatart.</p>
<p>Magas, kétségbeejtő meredek bérczek zárják körül a láthatárt,
miknek aljában, az úttalan völgyben, egy lovag botorkál, mint egy
sánta hangya.</p>
<p>Isten legyen neki irgalmas e viharban, ez éjszakában, e
helyen!</p>
<p>Ez a Gregyina Drakuluj.</p>
<hr class="tb" />
<p>Pompás keleti terem tárul fel előttünk. A falakon körül száz
viaszgyertya ég, a boltozat oly magas, hogy a fáklyafényben meg nem
látszik. Két sor oszlop tartja a roppant architrabot, nyúlánk,
állatfejekkel diszített oszlopok, minőket persa templomokon látni,
közeik tarka függönyökkel elredőzve. A falakon mór czifrázat
ragyog, aranynyal és malachittal kirakott szemfényvesztő czirádák,
kétfelől ajtómélyedések látszanak, kikanyargatott bolthajtásokkal.
<span class="pagenum"><a name="Page_263" id=
"Page_263">-263-</a></span> A terem közepén vörös bársony nyugágy,
melyet négy amethystszemű arany griff emel, előtte elefántcsont
asztal, ezüst kigyókból font lábbal, mellette arany füstölő,
melynek lyukain ambra és aloefa füstje ömlik elő kékes hullámokban.
A nyugágyon karcsú, tündéri hölgy, epedő arczczal, villogó
szemekkel, nyakáról gyöngyzsinór függ alá, mely könnyű öltönyét
keblére emeli, karcsú derekáról csipejére omlik a tágan kötött
shawl-öv, fekete hajzatát vékony arany szalag tartja homlokon
átkötve, melynek csatjában egy nagy gyémánt játszik millió vakító
sugárt a sötét hajzat közt, mint egy csillaggá tömött szivárvány a
sötét éjben.</p>
<p>A leány egyedül van. Semmi sem mozdul körüle; egy elátkozott
tündérlak látszik lenni az egész tünemény. Egy hang, egy szó nem
hallik sehol.</p>
<p>Ki gondolná, hogy e bűvterem a föld méhében van, száz ölnyi
mélységben azon sziklák talapjába vésve, miken magányos bokrokat
ráz a zivatar?</p>
<p>Ez az ördögkerti rejtekbolt; s azon nő, vagy tündér, vagy dæmon,
ki benne lakik: Azraële.</p>
<p>S tud élni e nő itt, oly egyedül, oly távol mindentől, a mi
emberi?</p>
<p>Hisz ő maga magának egy világ, egy pokol! A hárem zengő falai
között egyedül érezte magát, és e magányos földboltozat ürét
megnépesíté szilaj szelleme árnyképeivel. Itt teremti magában a
jövőt, alkot végnélküli terveket, álmodik csatákról, ittas
szerelemről, hatalomról, mely minden embererőn túlnő, új
országokról, miknek királynéja ő, új csillagokról, miknek napja
ő.</p>
<p>Egyszerre halk dobogás hallatszik, mintha fenn, a boltozaton is
túl, valaki paripával járna. Azraële fölemelkedik figyelve. A
léptek hangja a folyosóra érkezik. Az ismert hármas-három
koczczanás hangzik az ajtón. Ez ő! suttogja az odaliszk s felszökve
helyéről, az ajtóhoz fut, félretolja annak nehéz keresztzárait s
fölszakítva az ajtót hevesen, a belépő karjaiba omlik. <span class=
"pagenum"><a name="Page_264" id="Page_264">-264-</a></span></p>
<p>– Eljöttél valahára! szól rebegve, s karjait a férfi nyaka körül
füzve, annak arczát ajkaihoz szívja.</p>
<p>E férfi Bánfi Dénes.</p>
<p>Szomorú, szótlan és csüggeteg, miként soha. Még csak nem is
üdvözli a leányt, a mint belép. Fázni látszik, minden tagja
reszket. Kaczagányát kívül hagyá, de még azon is keresztül verte a
zápor.</p>
<p>– Te át vagy ázva; szól a leány. Jer, jer, melegedjél meg.
Messziről jöttél, pihend ki magadat. – S kerevetéhez vonva Bánfit,
leülteté, dolmányát leölté, s saját nyuszttal béllelt palástjával
takargatá be, lábai alá bársony vánkoskát tett, melyet a füstölő
parázs tüzénél melegíte meg s a férfi elfagyott kezeit dobogó
kebléhez szorítva, ottan melengeté.</p>
<p>Bánfi hideg maradt és szótalan; balesete homlokára látszott
írva. Kevésbé éles szem és sejtő lélek előtt, mint Azraële, sem
lehete rejtély, hogy ez nem az egykori főúr arcza, hanem egy bukott
félkirályé, a ki annál mélyebben esett, mentől magasabban állott,
ki nem jött, hogy elhagyjon mindenkit, a ki őt szereti, hanem jött,
mert elhagyatott mindenkitől: kit nem az élvezet hívott, hanem a
kétségbeesés üldözött e helyre.</p>
<p>– Vártalak; szólt az odaliszk, Bánfi ölébe nyugtatva fejét, ki
öntudatlanul játszott a hölgy gazdag fürteivel. Távolléted egy
örökkévalóság, jelenléted egy rövid percz nekem.</p>
<p>Azraële világért sem mutatta volna, hogy Bánfi arczán észrevevé
a változást. Egy kis kerek zsámolyt húzott a kerevet mellé,
mandolinját kezébe vette s a legforróbb, a legcsengőbb hangon azon
improvisált dalokat kezdé énekelni, miket a keleti hőségű phantasia
rögtönözve ad az ajkra, míg az ujjak ábrándos accordokat vernek
hozzá.</p>
<p>«Ha örömöd van, oszd meg kedveseddel s kétannyivá lesz. Ha
bánatod van, oszd meg kedveseddel, s felényivé lesz.»</p>
<p>Bánfi borús homlokkal tekinte az odaliszkra. <span class=
"pagenum"><a name="Page_265" id="Page_265">-265-</a></span></p>
<p>Az új accordokat vett ujjai alá s mást énekelt: «Mindenki
hűtelen a világon. A nap mindennap elhagyja az eget. A tenger
mindennap elhagyja partjait, a fecske minden őszszel elhagyja
fészkét. De a leány, a ki szeret, nem hágy el soha».</p>
<p>Bánfi még folyvást szótlanul nézett, könyökére hajtva fejét, égő
szemeivel, mint egy halálos beteg oroszlán.</p>
<p>Az odaliszk újra énekelt:</p>
<p>«Ha választanod kellene, mit választanál? szerelemmel a poklot?
vagy a mennyországot szerelem nélkül?»</p>
<p>Bánfi kezét nyujtá Azraële felé s a mint az odaliszk elvetve
mandolinját a felé nyujtott kézre borult, annálfogva keblére vonta
őt. Az odaliszk Bánfi homlokát simogatva szólt:</p>
<p>– Miért van e ráncz szép homlokodon, mely soha sem volt itt
azelőtt; valahányszor lesimítom, ismét visszajő. Hiába szívom föl
csókommal, ismét újra támad. Várj, el fogom azt takarni; – így: – e
diadémmal itt; – mint illik homlokodra e korona!</p>
<p>– Hah! ordíta föl Bánfi, lekapva fejéről a diadémot s elhajítva
magától, míg másik kezével a hölgyet taszítá le kebléről. Arczának
minden vonása hirdeté fölháborodását. Az eltaszított odaliszk
mindent tudott olvasni a vonásokból.</p>
<p>Bánfit fölrázta csüggedt mélaságából e kizajlás, s fölugorva a
kerevetről, visszavevé büszke, könnyelmű arczkifejezését, melyen az
elébbi indulatokból csak egy gúnyoros keserűség látszott keresztül,
s fölemelve a leányt, délczegen kiálta:</p>
<p>– Hozz bort nekem. Ma örülni akarok, miként soha. Fejünk fölött
üvölt a zivatar. Üvöltsön, mi nevetni fogunk, úgy-e szép leány? Ez
a nap a mienk! E napra halmozzunk össze mindent, a mi gyönyört, a
mi mámort adhat, hogy a holnapra ne maradjon semmi. Bort és csókot
és zenét és – menydörgös menykőt!</p>
<p>A leány futott, mint egy karcsú zerge, s tündéri szökelléssel
<span class="pagenum"><a name="Page_266" id=
"Page_266">-266-</a></span> tért vissza, egy nagy ezüst tálczát
hozva billikomokkal.</p>
<p>– Ne hozd az arany serlegeket, kiálta Bánfi, nem törnek össze,
ha a falhoz vágom; hozd a bort a velenczei kristályban.</p>
<p>A leány előhozá a pompás színezett velenczei poharakat, minők
akkor jöttek legelébb divatba, remek festéssel és aranyozással, s
megrakván velük egy széles alacsonylábú asztalt, azt a kerevethez
tolta.</p>
<p>– Jer, ölelj meg; monda Bánfi, a leányt ölébe vonva, s mélyen
nézett annak örvénylő fekete szemébe.</p>
<p>– Az én szerelmem véghetetlen tenger; suttogá a leány, kezét
Bánfi vállára fektetve.</p>
<p>– Az én vágyam maga a pokol, mely azt fenékig kiiszsza: kiálta
Bánfi, a hölgyet keblére vonva, s hosszasan, ittasan csókolva annak
ajkát, mintha lelkét akarná kiszívni.</p>
<p>Azzal fölkapta az első poharat, melyben szikrázott a nedv a
fáklyák fénye mellett.</p>
<p>Szíve még nem édesült meg a csóktól.</p>
<p>Keserű gúnynyal kiüríté:</p>
<p>– E pohár jó barátaimért!</p>
<p>A poharat kiitta, s megvetéssel vágta a falhoz, hogy cseréppé
törött. Azzal másikat kapott föl:</p>
<p>– E másik pohár ellenségeimért!</p>
<p>A kiürített poharat vad hahotával hajítá föl a levegőbe; az
csaknem a boltozatot érte röptében, s a mint vissza hullott, épen
egy oldalkerevetre esett és nem törött össze.</p>
<p>– Nézd! még kigúnyol és épen marad! kiáltá villogó szemekkel
Bánfi.</p>
<p>Azraële fölugrott s megkapva a poharat, lábaival gázolta
össze.</p>
<p>Bánfi keblében három indulat lángja kezdett összekeveredni: düh,
mámor és vad szerelem.</p>
<p>A harmadik poharat is fölemelte, s míg a hölgy Bánfi
<span class="pagenum"><a name="Page_267" id=
"Page_267">-267-</a></span> derekát mindkét karjával átfűzve,
lángoló arczára föltekinte, Bánfi kitörő hangon kiálta föl:</p>
<p>– Ez a pohár Erdélyországért!</p>
<p>S fölhajtotta a poharat. De midőn levette azt ajkairól,
megfagyott arczán a mosoly, s a helyett, hogy a poharat a falhoz
zúzta volna, letevé az asztalra. Egész testén hideg borzadály
futott végig saját szavainak értelmétől: «e pohár
Erdélyországért».</p>
<p>Le nem vevé kezét azon pohárról, s félelmesen akará félre tenni
az asztalról, midőn a pohár minden látható ok nélkül egyszerre
szétpattant, s a főúr kezében millió darabbá omlott.</p>
<p>A kezén viselt gyémánt-gyűrű karczolá meg az üveget, mely
rosszul hűtött kristályok természete szerint legkisebb karczolásra
porrá omlott, szétrúgva szikrázó morzsáit, mint a bononiai
üvegek.</p>
<p>Bánfi összerázkódva rémült vissza e tüneménytől, s mintha
baljóslatú varázslatot látna benne, arczát Azraële keblébe
rejté.</p>
<p>A leány hevesen kapta föl erre poharát, s hőségtől reszkető
ajkakkal kiáltá:</p>
<p>– E pohár a szerelemért!</p>
<p>E hang újra mámorba dönté Bánfit józan borzadályából. Átölelte
karjaival az odaliszk karcsú, simulékony derekát, s magához szorítá
őt, oly erővel, mint az óriáskigyó gyűrűje; csaknem megfojtva őt az
öleléssel. A hajlékony delnő villogó szemekkel tekinte le az
elkábult férfira, ki mámoros aléltsággal ejté fejét dobogó
keblére.</p>
<p>– Nem tudom, mit adtál innom, hebegé Bánfi, nem birom fejemet.
Oda vagyok szerelmedtől.</p>
<p>– Pedig vigyázz, hogy el ne kábulj. Sokáig hagytál epednem és
megesküvém, hogy ha eljösz, álmodban meggyilkollak, hogy többször
el ne hagyhass.</p>
<p>– Oh tedd azt, tedd azt! suttogá s tőrét kivonva övéből, a
kereveten elnyúlt s félkezével kitárta keblén öltönyét, míg
másikkal a tőrt nyujtá a hölgynek. <span class="pagenum"><a name=
"Page_268" id="Page_268">-268-</a></span></p>
<p>Azraële dæmoni szilajsággal kapta el a beryllmarkolatú gyilkot,
s délczeg furiaként rohant Bánfira, ki őrjöngő mosolylyal nézte,
mint közeledik az éles tőr hegye föltárt kebléhez. Ekkor kiesett a
tőr az odaliszk kezéből s a dühre nyilt szemek és ajkak sovárgó
mosolyra vonultak el ismét.</p>
<p>– Ölj meg inkább te engemet, mielőtt elhagynál; rebegé, Bánfit
átölelve, a hölgy.</p>
<p>– Tégedet és magamat együtt? úgy-e bár?</p>
<p>– Igen, igen.</p>
<p>– Ne tréfálj Azraële e szóval. Én hamar készen vagyok rá!</p>
<p>– Készebb vagyok én; szólt a leány. Jer, valamit mutatok neked,
s azzal félrevonva a lábszőnyeget, egy csapó ajtót emelt fel,
melyen letekintve, egy mélyebb alacsony terem tünt elő sötéten,
vastag, rövid, bolthajtásos oszlopokkal, mik mellé nagy kádak
voltak elhelyezve.</p>
<p>– Igen, e boltba rejtetém el azon lőport, melyet Kemény János
eleste után megmenték; monda Bánfi.</p>
<p>– Nézd e hosszú salétromos kanóczot, monda Azraële, egy lapos
gyapot-kötelet vonva az üregből elő; ezzel vannak a kádak
összekapcsolva; valahányszor itt időztél nálam, e kanócz vége
mindig kerevetem vánkosa alá volt téve s nem egyszer volt már
kezemben a fáklya, hogy meggyujtsam azt, s midőn fejedet keblemre
hajtva alszol, elvárjam csöndesen, míg az irtóztató lobbanás
mindkettőnket az égbe, vagy a pokolba felhajít.</p>
<p>– S nem voltál bátor?</p>
<p>– Magamért igen. De arra gondolék, hogy te nem csupán enyém
vagy, hanem országodé is.</p>
<p>– Én nem vagyok senkié többé.</p>
<p>– Neked oly magas tervekkel volt teli szíved. Egy ország
fejedelme volt benned a sorstól elválasztva, s talán egy félvilág
hőse, ki nevével betöltendé a történet lapjait.</p>
<p>– Mind ennek vége! kiálta Bánfi, ittas önfeledéssel:
<span class="pagenum"><a name="Page_269" id=
"Page_269">-269-</a></span> nem vagyok senki és semmi. E földalatti
ür minden tér, mely enyim. Ezenkívül földönfutó vagyok.</p>
<p>– Hah! sikolta föl Azraële. Ellenségeid diadalmaskodtak
rajtad?</p>
<p>– Átkom fejükre. Irgalmaztam nekik s én vesztem el.</p>
<p>– Csáky is közöttük van-e, ki minap el akart fogni?</p>
<p>– Igen. Ő üldöz legkeserűbben.</p>
<p>– Hát híveid elhagytak mind?</p>
<p>– A megbukottnak nincsenek hívei.</p>
<p>– Fogadhattál volna zsoldosokat s harczot kezdhetél. Elég gazdag
vagy hozzá.</p>
<p>– Vagyonaim prédára jutottak.</p>
<p>– Kérhettél segélyt idegen országból.</p>
<p>– Az árulás volna hazám ellen. Megbuktam és tudom, mi van hátra,
meg kell halnom. De elleneimnek nem lesz azon diadaluk, hogy
ünnepélyt csinálhassanak halálomból s kaczaghassanak, midőn én
sápadtan megyek a halálra. Egyedül fogok meghalni.</p>
<p>– Allahra mondom, nem halsz meg egyedül. Jer poharainkhoz. Átok
a világra, nem szólunk róla többet. Jer, fojtsd lelkedet öröm
mámorába, s ha majdan álmodó fejed keblemre roskad, e kanócz vége
égni fog. Te kéjről, paradicsomról, vett és adott csókokról fogsz
álmodni; a szív kettős dobogása csendesen fogja ütni a perczeket,
ide lenn minden hallgatni fog, oda fenn hangzik a vihar és
ellenségeid ordítása és ekkor egy földrengető dördülés, mely a
sziklákat egymás fejére hányja, adandja tudtul égnek és pokolnak,
hogy Bánfit e földön ne keresse többé senki!</p>
<p>– Azraële, te ördög vagy, én szeretlek, kiálta Bánfi s fölkapta
ölébe a delnőt, mint egy könnyű gyermeket…</p>
<p>Egy óra mulva elsötétült a terem, a fáklyák kialudtak, a nagy
boltozatos teremben nem látszott más világ, mint a füstölő, melynek
lyukain átvereslett a parázs, mint egy tízszemű szörnyeteg, s egy
lassan haladó tűzkigyó, – a kanócz vége, – mely Bánfi által mámora
utolsó eszméletével <span class="pagenum"><a name="Page_270" id=
"Page_270">-270-</a></span> meggyújtatva, most haladt lassan végig
a terem hosszában.</p>
<p>A méla csendben csak a szerelmes sohaj s a kettős szívdobbanás
hangzott.</p>
<p class="center">* * *</p>
<p>Bánfi sokáig aludt. Egyszer fölébrede. Sötét volt körüle
mindenütt. Kábult agyának idő kelle rá, míg kitalálta, hogy merre
van és hogy miért van itt?</p>
<p>Valami hideg fuvalmat érze a teremben végig borzongani s csak
sok időre találta ki, hogy tán egy ajtó nyitva maradt s a küllevegő
rohan be rajta.</p>
<p>Lassankint eszébe jutottak a mult éjszaka jelenetei s a
halálfogadás, s érzé, hogy él. Bizonyosan megbánta a leány, hogy
meg akart halni: gondolá magában s keresni kezdé őt. A kerevet üres
volt.</p>
<p>– Azraële! Azraële! kiálta többszörösen. Senkisem válaszolt.
Végre föltántorgott, s néhány parazsat kapva a füstölőben, egy
viaszgyertyát meggyujta. Az egyes világ nem engedé őt a terem
végéig látni. Azraëlét nem látta sehol.</p>
<p>Legelső volt, a mit meglátott, az ollóval ketté vágott
kanócz.</p>
<p>– Gyáva lélek! dörmögé magában Bánfi s átjárva a hűs szellőtől,
palástját akará fölvenni; erre összegöngyölgetett pergamen hullott
lábaihoz, melyet fölvéve, azon Azraële irását ismeré meg.</p>
<p>Megütközve olvasá benne e szavakat:</p>
<p>«Uram! Ön rosszul lát a szívekbe. Szerelmet adunk magunkért, de
magunkat nem adjuk a szerelemért. Ön eljátszá hatalmát, s midőn
mindenkitől elhagyatott, egyedül engem hitt hívének, ki Önben csak
a hatalmat szerettem. Én azé vagyok, a ki ezt öröklé. A ki
emelkedik, azt imádom, a ki sülyed, azt gyűlölöm. Ön példát
vehetett volna Corsar bég sorsáról, hogy ne járt volna épen úgy,
mint ő…» <span class="pagenum"><a name="Page_271" id=
"Page_271">-271-</a></span></p>
<p>Bánfi nem olvashatá végig. Arcza elborult szégyenében. Igy
meggyaláztatni! «A nyomorult szolgalélek, midőn megölelt, árulásról
gondolkozott. S én e leány karjai közt akarám tölteni utolsó
órámat!» kiálta föl elundorodva önmagától.</p>
<p>«Ez gyávaság és becstelenség! Egy férfitól, a ki úgy élt, miként
én, így akarni meghalni! Ki szemben állott mindig ellenségeivel,
utolsó perczében elbujni előlük s elbujni egy rabnő karjai közé!
utálat reá.»</p>
<p>«E tanítás jól esett nekem. Ki el tudtam feledni egy nőt, a ki
önfeláldozással szabadíta meg ellenségeim kezéből; egy kéjhölgy
kezébe kelle jutnom, a ki eláruljon ellenségeimnek.»</p>
<p>«De még nem késő minden. Az életet már nem, de a büszkeséget még
meg lehet menteni.»</p>
<p>«Nem leend azon diadala senkinek, hogy engem elárult, ne mondják
ellenségeim, hogy elbujtam előlük s rám találtak. Szemközt megyek
eléjök, a mint illett volna tennem legelőször.»</p>
<p>E határozattal fölment a rejtett udvarra Bánfi, a hol paripáját
elhagyá. Megütközve látta, hogy az nincsen ott. Az odaliszk magával
vivé azt is.</p>
<p>Már erre csak mosolyogni tudott.</p>
<p>«Nagyon sajnálnám, ha egyúttal meg is nem lopott volna.»</p>
<p>Azzal visszament a sziklaterembe. A kanócz végét újra meggyújtá
s ismét kijőve, bezárta a vasajtót s a Szamos partján lefelé
megindult.</p>
<p>Déltájban leült a part alá pihenni, s alig volt ott egy
óranegyedig, midőn lódobogást hallott közeledni, s föltekintett. A
bokrok rejtve tarták, s im egy csoport fegyveres élén látta fölfelé
lovagolni egymás mellett Csáky Lászlót és Azraëlét. A leány valamit
látszott neki mutatni a sziklák felé. A jó úr csupa elragadtatás
volt.</p>
<p>Bánfi gúnyosan mosolygott magában: «szegény tatár».</p>
<p>A hogy a fegyveres csapat elhaladt, Bánfi ismét útnak
<span class="pagenum"><a name="Page_272" id=
"Page_272">-272-</a></span> indult. Nem messze az erdőben egy
szegény parasztra akadt, a ki fát vágott.</p>
<p>– Nem tudod, hová ment ez a fegyveres nép? kérdé tőle.</p>
<p>– De igen, uram. Bánfi Dénest mentek elfogni, a kinek fejére
nagy díj van téve.</p>
<p>– Mennyi?</p>
<p>– Ha nemes fogja el, jószágot kap; ha paraszt, kétszáz
aranyat.</p>
<p>– Az nem sok, de neked úgy hiszem elég lesz. Az a Bánfi Dénes én
vagyok.</p>
<p>A paraszt lekapta süvegét.</p>
<p>– Kivánod uram, hogy valamerre elvezesselek?</p>
<p>– Vezess oda, a hol a kétszáz aranyadat kifizetik érettem.</p>
<hr class="tb" />
<p>Egy óranegyed mulva rettentő csattanás viszhangzott a hegyek
között, mely mérföldnyi kerületben megrázta a földet, a
gregyina-drakuluji tündértanya hozzájárulhatlanul összeomlott.</p>
<p>Csáky szerencséjére elkésett, különben mindenestül ott vész.</p>
<p>Visszatértében már fogva volt Bánfi s ő megfosztatott azon
dicsőségtől, hogy ellenségét ő keríthesse kézre. Rögtön sietett
vele találkozhatni, s mintegy kikeresett boszantásul az odaliszket
is magával vitte, ki oly hidegen nézett Bánfira, mintha sohasem
látta volna.</p>
<p>Bánfi azonban, a mióta önkényt kézbe adá magát, ismét egészen
visszanyeré lélekerejét s félvállról lenézve, mondá:</p>
<p>– Tehát ezentúl kegyelmed fogja az én avultjaimat viselni.</p>
<p>Azraële, mint egy kigyó, melynek farkára hágtak, sziszszent föl
az éles gúnyra, míg Csáky mosolygást erőltetett fülig pirult
arczára.</p>
<p>– Nem kiván méltóságod valami kegyelmet tőlem? szólt sértő
szivességgel Bánfihoz.</p>
<p>– Az kegyelmednél nincs, nálam pedig nem kell. A mit követelek,
az, hogy miután én megjelentem, és el is fogattam, <span class=
"pagenum"><a name="Page_273" id="Page_273">-273-</a></span> a
nélkül, hogy tudnám miért? most már a feleségemet bocsássák
szabadon.</p>
<p>– Tehát végtére is visszafanyalodunk a feleséghez?</p>
<p>– Épen nem úgy értettem. Én nem feleségemhez akarok jutni, hanem
ellenkezőleg, azt kivánom, hogy a mikor engem börtönbe tesznek, őt
bocsássák ki onnan.</p>
<p>– Úgy lesz, a hogy kegyelmed parancsolja, méltóságos uram;
viszonzá gúnyos kegyességgel Csáky.</p>
<p>Bánfi egy végtelenül megvető tekintetet vetve rá, egyikéhez a
bentlevő csatlósoknak fordult s kezdett el beszélgetni, nem is
figyelve többet a főúrra.</p>
<p class="center">* * *</p>
<p>Teleki meghallá Bánfi elfogatását, rendeletet tőn, hogy rögtön
Bethlen-várba vitessék. Ő maga kikéredzett az udvarból Kővárra,
hogy így azt hihessék, mintha a Bánfi elleni factió nem az ő műve,
hanem Béldi Pálé volna, a kinek várába vitetett Bánfi.</p>
<p>Az elfogott főúr még az útban hallá, hogy a felesége szabadon
bocsáttatni rendeltetett s ez egyben megnyugodva, a többivel nem
törődött.</p>
<p>Bethlen-várba érkezve, Pataky István kolozsvári professor fogadá
a főurat, ki meglátva a professort, tréfálózva kérdezé:</p>
<p>– Hát kegyelmedet gyóntató atyául rendelték ide mellém?</p>
<p>Pataky könyezett, míg Bánfi könnyeden mosolygott.</p>
<p>A porkoláb fölvezeté Bánfit a lépcsőkön, legnagyobb tiszteletet
tanusítva iránta.</p>
<p>– Megengedheti kegyelmed, kérdé Bánfi, hogy tisztelendő Pataky
uram együtt lehessen velem?</p>
<p>Pataky zavarodottan szólt:</p>
<p>– Úgy hiszem, méltóságod nálamnál jobb társaságot fog itt
találni.</p>
<p>Bánfi vállat vont, nem értve a viszonzás értelmét, s azzal
benyitott az előtte fölzárt ajtón. <span class="pagenum"><a name=
"Page_274" id="Page_274">-274-</a></span></p>
<p>Megdöbbenve állt meg a küszöbön. A szobában egy gyászba öltözött
nő volt, ki a mint meglátta Bánfit, halálsápadtan támaszkodék az
asztalra s nem birt mozdulni.</p>
<p>Bánfi minden vérét szívébe érzé futni. A másik pillanatban
szenvedélyesen rohant a hölgyhöz és kiálta:</p>
<p>– Nőm! Margit!</p>
<p>Bánfiné szótlanul veté magát férje keblére és hevesen
zokogott.</p>
<p>– Téged nem bocsátának szabadon? kérdé Bánfi elsápadva.</p>
<p>– Magam nem mentem innen; viszonzá Margit. Börtönödben nem
hagyhatálak el…</p>
<p>Bánfi szemeiből kicsordult a könyű. Szótlan rogyott le neje
lábaihoz s annak kezét égő csókjaival halmozá el.</p>
<p>– Míg boldogok valánk a világ szerint, addig kerülhettük
egymást; szólt Bánfiné haldokló hangon; a szerencsétlenség ismét
összehozott bennünket…</p>
<p>És lehajolt férje homlokát megcsókolni.</p>
<p>Az ájultan dőlt el lábainál. Annyi érzelem rohanta meg egyszerre
keblét, hogy még az ő erős szíve sem volt képes azt elviselni.</p>
<h2>XVIII. AZ ITÉLET.</h2>
<p>A Fehérvárra összehítt országgyűlés ellene mondott a Bánfi
elleni titkos eljárásnak. Maga Béldi Pál volt az első, a ki
határozottan kimondá, hogy ha liga által el lehetett is fogatni
Bánfit, itélete az országgyűlésre és semmi más titkos tanácsra nem
tartozik, s követelte, hogy személyes védelem adassék neki.</p>
<p>A fejedelem haragosan, nehéz fővel, veres szemekkel jött az
országgyűlésre, mi rendesen mámoros állapotát szokta tanusítni.</p>
<p>Teleki nem birva az országgyűléssel, feloszlatá azt a fejedelem
által, kivel elhiteté, hogy ha Bánfit börtönéből az <span class=
"pagenum"><a name="Page_275" id="Page_275">-275-</a></span>
országgyűlés elé hozatja, az hamar elszökhetik az útban, vagy úgy
fordíthatja ezt a kétélű fegyvert, hogy ő sujtja le általa a
fejedelmet.</p>
<p>Az itélő tanácsban hasztalan volt Horváth Kozma ellenzése, a
törvénytelen perfolyam ellen, a liga harminczhét vádpontot írt
össze Bánfi ellen, miként Sárospataky Márton itélőmester
előnapolva, azok értelmében a főúr bepöröltetett.</p>
<p>E pontok nagyobb része oly jelentéktelen volt, hogy felelni nem
kelle rá. A fejedelemkeresést közzé sem merték tenni. Ez csak
titkos vád maradt.</p>
<p>Bánfi minden pontra férfiasan megfelelt.</p>
<p>Hasztalan. Menthette volna ő magát bármivel; azok, a kik őt
megbántották, sokkal jobban tudták, mennyire sértve van ő, mint
hogy élve hagyhatták volna.</p>
<p>Az itélet szavazásra került.</p>
<p>Halált mondtak reá.</p>
<p>A mely napon az történt, a fejedelemhez egész nap nem férhetett
senki, egyedül a titkos kötés tagjai, kik untalan szorgos, sietős
arczokkal jártak ki s be a fejedelem termeiben.</p>
<p>Estefelé sikerült a mámoros Apafit rávenni, hogy az itéletnek
aláírja nevét. Már ekkor rémképekkel elmérgesítve alig ismeré magát
a különben oly szelid, oly jószivű fejedelem, ki legutolsó cselédje
sorsát is meg tudta siratni.</p>
<p>A kapu előtt dél óta álltak hosszú sorban a fölnyergelt paripák
s várakozó hintók.</p>
<p>Hirtelen nagy sietve jött ki a teremből Csáky László, valami
iratot rejtve bekecse zsebébe s paripáját kiáltva, felült s némán
intve az utána kijött uraknak, nagy sebesen elvágtatott.</p>
<p>A többi urak is, mintha valami űzné őket, hirtelen felkaptak a
palota előtt sorban álló hintaikra s rejtelmes suttogással válva el
egymástól, oly hirtelen elhajtattak, hogy a fejedelem néhány percz
alatt egyedül maradt. <span class="pagenum"><a name="Page_276" id=
"Page_276">-276-</a></span></p>
<p>Legutoljára vált el tőle Teleki. A fejedelem egészen a tornáczig
kisérte a főurat; arczán sötét aggodalom látszott: alig akarta
Telekit elereszteni.</p>
<p>Teleki hidegen húzta ki kezét a fejedeleméből.</p>
<p>– Erről nincs mit álmodozni, uram. Itt egy országos elvről s nem
egy emberéletről van kérdés. Ha az én nyakam állana útjában, azt
mondanám, üssétek le! A máséra is azt mondom.</p>
<p>Ezzel eltávozott.</p>
<p>Apafi nem maradhatott szobájában. Ki kellett jőnie a friss
levegőre. Valami agyon akarta fojtani oda benn, oly nyomasztó volt
a lég, vagy tán a lélek? Kijött a tornáczra. Mámoros fejének oly
jól esett az éjszakai hűs lég, elsötétült lelkének a csillagos ég
látása. A korlátnak neki támaszkodva, bámult hallgatva a csendes
éjbe, mintha azt várná, hogy egy mindeniknél nagyobb csillag
lefusson az égről, vagy valaki felsikoltson, a ki mérföldekre van
tőle távol.</p>
<p>Egyszerre sikoltás üté meg füleit.</p>
<p>Összerezzenve hátratekinte s rémületében elállt szava.</p>
<p>Neje állt előtte, kit hetek óta távol tartottak tőle tanácsurai,
összevesztve a mámoros férjet nemeslelkű nejével.</p>
<p>A mely perczben az utolsó főúr eltávozott, tudtul adták
Apafinénak saját hívei, hogy a fejedelem aláirta a halálitéletet, s
a megrémült nő, keresztültörve a palota őrein, rohant Apafihoz s
épen a tornáczon találva őt, oda sietett hozzá, s megragadva őt,
indulatában sikoltozó hangon kiálta rá:</p>
<p>– Te átkozott ember! Te átkozott ember! ne ontasd ki azon
ártatlan vérét!</p>
<p>Apafi félve húzódott félre neje elől.</p>
<p>– Mit akarsz tőlem? kérdé tompa hangon. Mit beszélsz?</p>
<p>– Te aláirtad Bánfi halálát!</p>
<p>– Én? kérdé Apafi tompán s neje keze után nyúlt.</p>
<p>– El e kézzel. Rokonom vérétől ragadós az. <span class=
"pagenum"><a name="Page_277" id="Page_277">-277-</a></span></p>
<p>– Te nem helyesled úgy-e? Én nem akartam; hebegé Apafi. Az urak
vettek rá.</p>
<p>Apafiné összecsapta kezeit s kétségbeesetten tekinte
férjére.</p>
<p>– Te vért hozál családunkra. Te átkot hozál az országra, átkot
én reám, hogy nem hagytalak elveszni tatár rabságában! – Még az
erény is bűnné válik miattad.</p>
<p>Apafi le volt zúzva. Nejével szemben és egyedül, minden lelki
erejét elveszté.</p>
<p>– Én nem akartam őt megöletni, dörmögé; én most sem akarom, s ha
kivánod, én megbocsátok neki. Vedd pecsétnyomógyűrűmet, nyargaltass
Csáky után Bethlenbe s adj kegyelmet bátyádnak s hagyj engem
békében.</p>
<p>– Emberek! kiálta Apafiné csengő hangon. Ki van elé!</p>
<p>Az elősiető udvaronczok közől legelőbb érkezék az étekfogó.</p>
<p>– Végy magadnak a fejedelem lovászaitól két paripát; monda Anna,
mialatt saját kezével irta a kegyelemlevelet s aztán aláiratva
férjét, annak gyűrűjével lepecsételé; fogd e levelet és siess vele
Bethlen-várba. Ha a lovak elhullanak alattad, válts másokat. Egy
perczet ne mulass sehol. Egy élet van kezedben.</p>
<p>A lovászok előhozták a paripákat, az étekfogó felült egyikre, a
másikat vezetékre fogva, sietve elvágtatott.</p>
<p>Apafiné nyugtalanul tekinte utána s azzal fölment szobájába. Nem
tudott sokáig ott maradni, ismét lejött, felhívatá régi cselédjét
Andrást, s egy vég bársonyt adva át neki, azzal lóra ültetve,
elébbi követe után küldé.</p>
<p>… Ha a kegyelmi levél elkésik, legyen szemfödél, melybe a
megöltet takarják.</p>
<hr class="tb" />
<p>Talán ugyanez órában, talán ugyane perczben kiáltá elé lovászát
Béldi Pál, meghagyva, hogy üljön leggyorsabb paripájára s
nyargaljon Bethlenbe és mondja meg az ottani várnagynak: hogy ha
Bánfinak legkisebb baja történik <span class="pagenum"><a name=
"Page_278" id="Page_278">-278-</a></span> Bethlen-várban, fejét
rögtön elütteti. – Ő sem mert nejével találkozni ez órában.</p>
<p>És talán ugyanez órában, talán ugyane perczben szorítá meg
Teleki leendő veje, Tököli Imre kezét, fülébe sugva: «egy lépéssel
közelebb vagyunk». És az ifju aczélkezének szorítása alatt ketté
pattant a jegygyűrű, mely őt Teleki leányával eljegyezte, s Teleki
érzé, hogy az ifju keze erősebb az övénél, – mintegy
jóslatképen.</p>
<p>Egész Erdély fel volt háborodva ez éjszakán. Bethlen Farkas
egész éjjel nem tudott aludni ágyában, Apor István oly rosszul
lett, hogy meggyóntatták, s Kornis úgy eltévedt a járt országúton
hazáig, hogy szekere alatt kellett hálnia.</p>
<p>Hát még az égben mi történhetett? Éjfél tájon oly zivatar
támadt, melynek mására a legvénebb emberek sem emlékeznek, a villám
erdőket és tornyokat gyújta fel, a felhőszakadások kiáraszták a
folyamokat, a vészharang zúgott mindenfelé, Isten itélete volt ez
éjszakán az ország felett. Tán az egész nép meg volt fosztva
álmától.</p>
<hr class="tb" />
<p>Csak ők aludtak nyugodtan, édesen. A kibékült hitvesek.</p>
<p>Egyik karját férje feje alá téve, másikkal őt átölelve,
szendergett a gyöngéd halavány nő; álmában olykor fölsírt, a köny
vánkosára hullott; boldog menyasszony koráról álmodék, vagy azon
édes pillanatról, midőn első egyetlen gyermekét férje karjai közé
tette, s erősebben szorítá magához álmában a férjét, ki oly nyugodt
arczczal aluvék ott, meghasonolva a világgal, de kibékülve
önmagával, lelke jobb felével. A boldogság, mely palotában futott
előle, a börtönben kereste őt fel.</p>
<p>Az éji lámpa halvány világot vetett a szendergő alakokra.</p>
<hr class="tb" />
<p>Ez irtóztató éjben négy magános lovag vágtat elkülönözve alig
ezer lépésnyi távolban egymástól Bethlen-vár felé. <span class=
"pagenum"><a name="Page_279" id="Page_279">-279-</a></span></p>
<p>A villanásoknál néha megpillantják egymást s mindenik erősebben
sarkantyúzza paripáját.</p>
<p>A legelső lovag a várkapuhoz érve, kürtjével jelt ad, a fölvonó
híd csörömpölve hull le, s a lovag bevágtat az udvarra s az
elősiető várnagy kezébe egy iratot ad. Ez Béldi Pál küldötte.</p>
<p>A másik lovag, a ki utána ér a várhoz, a fejedelem nevében
nyittatja meg a kaput s egy másik iratot ad a várnagy kezébe. Ez
Csáky László.</p>
<p>A várnagy elsápadt ez irat olvastára.</p>
<p>– Uram; hebegi, épen most vevém Béldi Pál parancsát, ki fejem
vesztésével fenyeget, ha a fogolyt baj éri.</p>
<p>– Válogathatsz, felel Csáky. Ha engedelmeskedel, meglehet, hogy
ő elütteti fejedet holnap; ha ellenszegülsz, én elüttetem fejedet
ma.</p>
<p>A várnagy remegve hajtja meg magát.</p>
<p>– Huzasd föl a vonóhidat: parancsolá Csáky. A várba engedelem
nélkül senki be nem jöhet. A ki parancsom ellen cselekszik,
meghal.</p>
<hr class="tb" />
<p>A férj és feleség nyugodtan alszanak egymás karja közt.</p>
<p>E perczben lassú nyikorgással megnyilik az ajtó s belép
lábujjhegyen Pataky István elrémült arczczal, könyeit alig birva
visszafojtani.</p>
<p>Szive elfacsarodik, midőn oly boldogan látja őket egymás kebelén
szenderegni.</p>
<p>Odalép Bánfihoz, hogy őt felköltse. A mint kezéhez ér, Bánfi
fölébred s meglátva Patakyt, ki nem bir fölindulása miatt szóhoz
jőni, csöndesen ki akarja vonni fejét neje karjai közől, hogy föl
ne költse. De lehet-e férjnek fölébredni a nélkül, hogy neje is föl
ne ébredjen?</p>
<p>A nő is ugyanazon pillanatban nyitja föl szemeit.</p>
<p>Pataky nem akarva vele is tudatni e rémizenetet, latin nyelven
mondá el azt Bánfinak.</p>
<p>– «Surge domine: sententia lethalis adest.» (Kelj föl uram, itt
a halálitélet.) <span class="pagenum"><a name="Page_280" id=
"Page_280">-280-</a></span></p>
<p>Bánfiné megrettenve az idegen nyelvű szavaktól, miknek értelmét
Pataky arcza oly rosszul tudta eltakarni, ijedten kérdezé, hogy mi
baj?</p>
<p>– Semmi, semmi; szólt gyöngéd mosolygással Bánfi, átölelve
nejét; sürgős izenet jött, melyre rögtön kell válaszolnom;
nemsokára visszajövök, feküdjél le és alugyál csendesen.</p>
<p>E szókkal nyugodtan fekteté le nejét párnáira s gyöngéd
szerelemmel össze-vissza csókolá az asszonyt, hizelgően szólva
minden csók után: én lelkem! én szerelmem! én menyországom!</p>
<p>A nő nem sejté, hogy e csókok egy halálramenő búcsúcsókjai.
Bánfi oly mosolyogva tekinte rá, örömet hazudva arczára, midőn a
halál a küszöbe előtt állt.</p>
<p>E pillanatban üvöltött a kürt a várkapu előtt. A fejedelemnő
küldöttei érkeztek oda s bebocsátást kértek a fejedelem
nevében.</p>
<p>Csáky hevesen rohant föl a lépcsőkön s midőn Bánfi félig
megnyugtatá nejét eltávozása felől, hirtelen fölszakítá az ajtót s
bekiálta:</p>
<p>– Mit búcsuzol oly soká? Készülj! Az itélet végrehajtásra
vár.</p>
<p>Bánfiné görcsös sikoltással szökött fel e szóra fekhelyéről s
mindkét karját Bánfi elé tárva, szótlanul tekinte egy perczig rá,
azzal szivéhez kapva, halálfehér arczczal, nyitott szemekkel
rogyott élettelenül vissza párnáira.</p>
<p>Bánfi halálos keserűséggel tekinte ellenére: elborult szemei
több átkot látszottak rá szórni, mint mennyit ajka volna képes
kimondani.</p>
<p>– Nyomorú nemtelen ember! hörgé indulatosan. Ki mondta, hogy
nőmet is meggyilkold?</p>
<p>Csáky félrefordítá fejét s durván kiálta:</p>
<p>– Siessen kegyelmed, az idő rövid.</p>
<p>– Rövid nekem, de hosszú lesz neked. Mert lesz idő, mikor meg
fogod átkozni az életet s nem fogsz nyugodtan meghalni, miként én.
Hagyj magamra, imádkozni <span class="pagenum"><a name="Page_281"
id="Page_281">-281-</a></span> akarok, s nem hívhatok Istent oly
szobába, a hol te jelen vagy.</p>
<p>Csáky önkénytelenül megdöbbenve kilépett. Bánfi homlokára tevé
kezét és imádkozott.</p>
<p>Künn menydörgött az ég.</p>
<p>– «Isten, ki haragodban mennydörögsz oda fenn, fogadd el véremet
bűneim áldozatául; ne szálljon annak egy cseppje se azoknak fejére,
kik azt kiontották. Ne engedd, hogy halálomért hazám bünhödjék
valaha. Őrizd meg a szegény országot minden balesettől, tartsd
vissza csapásaidat a nép fejéről s légy oltalmazója minden viharok
közt. Bocsásd meg halálomat elleneimnek, miként én megbocsátok
nekik.»</p>
<p>Az ég rettentőt mennydörgött! Isten haragvó kedvében volt e
napon! nem akarta hallani az ilyen imádságot.</p>
<p>– Készen van-e már kegyelmed? kiálta Csáky nyugtalanul; míg a
várkapu előtt a fejedelemnő küldöttei fenyegetőzve alkudtak a
kapuőrökkel bebocsáttatásért.</p>
<p>Bánfi oda lépett lélektelen nejéhez s utólszor megcsókolva annak
hideg halvány arczát, nyugodtan lépett Csáky elé:</p>
<p>– Készen vagyok…</p>
<hr class="tb" />
<p>Egy óranegyed mulva bebocsáttatá Csáky a küldötteket.</p>
<p>– Mit hoztál? kérdé az étekfogótól.</p>
<p>– A fejedelem kegyelmét a fogoly számára.</p>
<p>– Elkéstél vele. – És te másik?</p>
<p>– Szemfödelet a halottnak.</p>
<p>– Ennek hasznát lehet venni.</p>
<p>Az erdélyi nemesség legmagasabb feje már ekkor a porba
hullott.</p>
<p class="center">* * *</p>
<p>A tragœdia be van fejezve a hős halálával.</p>
<p>Más alakok, más vezérek veszik át ezentúl a történetek folyamát.
Erdély sorsa, alakja, története átváltozik. A palloscsapás,
<span class="pagenum"><a name="Page_282" id=
"Page_282">-282-</a></span> mely Bánfit megölte, egy korszakot
vágott ketté, melynek folytatása nem jő. Az uralkodó alak el van
temetve a bethleni kápolna földébe s szellemét nem öröklé
senki.</p>
<p>Csak a midőn Erdélyt veszély fenyegeté, – úgy mond a krónikaíró,
– népek rémültére, világ csodájára fel szokott buzogni a vér az
eltemetett honfi dísztelen sírjából.</p>
<hr class="chap" />
<div class="footnotes">
<h2>Lábjegyzetek.</h2>
<div class="footnote">
<p><a name="Footnote_1" id="Footnote_1"></a> <a href=
"#FNanchor_1"><span class="label">1)</span></a> Nem kell az
olvasónak megütköznie azon, hogy az emberek egymást hol tegezik,
hol kegyelmednek szólítják, mert a szóidomítás szabályai szerint a
kegyelmed, nagyságod szintén második személyű megszólítás, s épen a
tegezés természetéből foly, mely nyelvtani rendre akkoriban és
kivált Erdélyben nagyon ügyeltek.</p>
<p class="right">J. M.</p>
<p><a name="Footnote_2" id="Footnote_2"></a> <a href=
"#FNanchor_2"><span class="label">2)</span></a> Így hívták
akkoriban a házak előtti padokat.</p>
<p class="right">J. M.</p>
<p><a name="Footnote_3" id="Footnote_3"></a> <a href=
"#FNanchor_3"><span class="label">3)</span></a> Marcze Záre annyit
jelent, mint «kedden este»; akkor van a babonahit szerint a
boszorkánynak hatalma.</p>
<p class="right">J. M.</p>
<p><a name="Footnote_4" id="Footnote_4"></a> <a href=
"#FNanchor_4"><span class="label">4)</span></a> Ördög kertje.</p>
<p class="right">J. M.</p>
<p><a name="Footnote_5" id="Footnote_5"></a> <a href=
"#FNanchor_5"><span class="label">5)</span></a> A franczia-német
divatot Bethlen Miklós hozta be legelébb.</p>
<p class="right">J. M.</p>
<p><a name="Footnote_6" id="Footnote_6"></a> <a href=
"#FNanchor_6"><span class="label">6)</span></a> Ez volt a
fejedelemség jele.</p>
<p class="right">J. M.</p>
<p><a name="Footnote_7" id="Footnote_7"></a> <a href=
"#FNanchor_7"><span class="label">7)</span></a> Népajkról vett
erdélyi csatadal.</p>
<p class="right">J. M.</p>
<p><a name="Footnote_8" id="Footnote_8"></a> <a href=
"#FNanchor_8"><span class="label">8)</span></a> A török nyelvnek
nincs gy betűje.</p>
<p><a name="Footnote_9" id="Footnote_9"></a> <a href=
"#FNanchor_9"><span class="label">9)</span></a> Egy rendes mondata
a mahomedánnak a végveszély perczében.</p>
</div>
</div>
<hr class="chap" />
<p><span class="pagenum"><a name="Page_283" id=
"Page_283">-283-</a></span></p>
<h2>TARTALOM.</h2>
<ul class="TOC">
<li><span class="roman">I.</span> Egy vadászat 1666-ban
<span class="ralign"><a href="#Page_1">1</a></span></li>
<li><span class="roman">II.</span> Az ebesfalvi ház <span class=
"ralign"><a href="#Page_20">20</a></span></li>
<li><span class="roman">III.</span> Kényszerített fejedelem
<span class="ralign"><a href="#Page_29">29</a></span></li>
<li><span class="roman">IV.</span> Egy lakoma a magyar fejedelemnél
<span class="ralign"><a href="#Page_39">39</a></span></li>
<li><span class="roman">V.</span> Bodola-vár <span class=
"ralign"><a href="#Page_47">47</a></span></li>
<li><span class="roman">VI.</span> A nagyszőlősi ütközet
<span class="ralign"><a href="#Page_59">59</a></span></li>
<li><span class="roman">VII.</span> A fejedelemnő <span class=
"ralign"><a href="#Page_74">74</a></span></li>
<li><span class="roman">VIII.</span> Azraële <span class=
"ralign"><a href="#Page_91">91</a></span></li>
<li><span class="roman">IX.</span> A fejedelem és minisztere
<span class="ralign"><a href="#Page_113">113</a></span></li>
<li><span class="roman">X.</span> A czirkáló <span class=
"ralign"><a href="#Page_133">133</a></span></li>
<li><span class="roman">XI.</span> Sange Moarte <span class=
"ralign"><a href="#Page_144">144</a></span></li>
<li><span class="roman">XII.</span> Egy főúr a XVII. században
<span class="ralign"><a href="#Page_166">166</a></span></li>
<li><span class="roman">XIII.</span> Az éji harcz <span class=
"ralign"><a href="#Page_185">185</a></span></li>
<li><span class="roman">XIV.</span> Törvényszék lakoma mellett
<span class="ralign"><a href="#Page_202">202</a></span></li>
<li><span class="roman">XV.</span> A gyula-fehérvári országgyűlés
<span class="ralign"><a href="#Page_210">210</a></span></li>
<li><span class="roman">XVI.</span> A liga <span class=
"ralign"><a href="#Page_223">223</a></span></li>
<li><span class="roman">XVII.</span> Egy csókért egy halál
<span class="ralign"><a href="#Page_231">231</a></span></li>
<li><span class="roman">XVIII.</span> A feleség és az odaliszk
<span class="ralign"><a href="#Page_242">242</a></span></li>
<li><span class="roman">XIX.</span> Az itélet <span class=
"ralign"><a href="#Page_274">274</a></span></li>
</ul>
<p class="center">FRANKLIN-TÁRSULAT NYOMDÁJA.</p>
<hr class="chap" />
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_113">113</a></td>
<td>hölgye, Azraele</td>
<td>hölgye, Azraële</td>
</tr>
<tr>
<td class="tdr"><a href="#Page_103">103</a></td>
<td>jó kedvemet.»</td>
<td>jó kedvemet.</td>
</tr>
<tr>
<td class="tdr"><a href="#Page_215">215</a></td>
<td>«Vitézlő karok</td>
<td>– Vitézlő karok</td>
</tr>
<tr>
<td class="tdr"><a href="#Page_217">217</a></td>
<td>tinektek a sors!…»</td>
<td>tinektek a sors!…</td>
</tr>
</table>
</div>







<pre>





End of the Project Gutenberg EBook of Erdély aranykora, by Mór Jókai

*** END OF THIS PROJECT GUTENBERG EBOOK ERDÉLY ARANYKORA ***

***** This file should be named 56189-h.htm or 56189-h.zip *****
This and all associated files of various formats will be found in:
        http://www.gutenberg.org/5/6/1/8/56189/

Produced by Albert László from page images generously made
available by the Google Books Library Project

Updated editions will replace the previous one--the old editions will
be renamed.

Creating the works from print editions not protected by U.S. copyright
law means that no one owns a United States copyright in these works,
so the Foundation (and you!) can copy and distribute it in the United
States without permission and without paying copyright
royalties. Special rules, set forth in the General Terms of Use part
of this license, apply to copying and distributing Project
Gutenberg-tm electronic works to protect the PROJECT GUTENBERG-tm
concept and trademark. Project Gutenberg is a registered trademark,
and may not be used if you charge for the eBooks, unless you receive
specific permission. If you do not charge anything for copies of this
eBook, complying with the rules is very easy. You may use this eBook
for nearly any purpose such as creation of derivative works, reports,
performances and research. They may be modified and printed and given
away--you may do practically ANYTHING in the United States with eBooks
not protected by U.S. copyright law. Redistribution is subject to the
trademark license, especially commercial redistribution.

START: FULL LICENSE

THE FULL PROJECT GUTENBERG LICENSE
PLEASE READ THIS BEFORE YOU DISTRIBUTE OR USE THIS WORK

To protect the Project Gutenberg-tm mission of promoting the free
distribution of electronic works, by using or distributing this work
(or any other work associated in any way with the phrase "Project
Gutenberg"), you agree to comply with all the terms of the Full
Project Gutenberg-tm License available with this file or online at
www.gutenberg.org/license.

Section 1. General Terms of Use and Redistributing Project
Gutenberg-tm electronic works

1.A. By reading or using any part of this Project Gutenberg-tm
electronic work, you indicate that you have read, understand, agree to
and accept all the terms of this license and intellectual property
(trademark/copyright) agreement. If you do not agree to abide by all
the terms of this agreement, you must cease using and return or
destroy all copies of Project Gutenberg-tm electronic works in your
possession. If you paid a fee for obtaining a copy of or access to a
Project Gutenberg-tm electronic work and you do not agree to be bound
by the terms of this agreement, you may obtain a refund from the
person or entity to whom you paid the fee as set forth in paragraph
1.E.8.

1.B. "Project Gutenberg" is a registered trademark. It may only be
used on or associated in any way with an electronic work by people who
agree to be bound by the terms of this agreement. There are a few
things that you can do with most Project Gutenberg-tm electronic works
even without complying with the full terms of this agreement. See
paragraph 1.C below. There are a lot of things you can do with Project
Gutenberg-tm electronic works if you follow the terms of this
agreement and help preserve free future access to Project Gutenberg-tm
electronic works. See paragraph 1.E below.

1.C. The Project Gutenberg Literary Archive Foundation ("the
Foundation" or PGLAF), owns a compilation copyright in the collection
of Project Gutenberg-tm electronic works. Nearly all the individual
works in the collection are in the public domain in the United
States. If an individual work is unprotected by copyright law in the
United States and you are located in the United States, we do not
claim a right to prevent you from copying, distributing, performing,
displaying or creating derivative works based on the work as long as
all references to Project Gutenberg are removed. Of course, we hope
that you will support the Project Gutenberg-tm mission of promoting
free access to electronic works by freely sharing Project Gutenberg-tm
works in compliance with the terms of this agreement for keeping the
Project Gutenberg-tm name associated with the work. You can easily
comply with the terms of this agreement by keeping this work in the
same format with its attached full Project Gutenberg-tm License when
you share it without charge with others.

1.D. The copyright laws of the place where you are located also govern
what you can do with this work. Copyright laws in most countries are
in a constant state of change. If you are outside the United States,
check the laws of your country in addition to the terms of this
agreement before downloading, copying, displaying, performing,
distributing or creating derivative works based on this work or any
other Project Gutenberg-tm work. The Foundation makes no
representations concerning the copyright status of any work in any
country outside the United States.

1.E. Unless you have removed all references to Project Gutenberg:

1.E.1. The following sentence, with active links to, or other
immediate access to, the full Project Gutenberg-tm License must appear
prominently whenever any copy of a Project Gutenberg-tm work (any work
on which the phrase "Project Gutenberg" appears, or with which the
phrase "Project Gutenberg" is associated) is accessed, displayed,
performed, viewed, copied or distributed:

  This eBook is for the use of anyone anywhere in the United States and
  most other parts of the world at no cost and with almost no
  restrictions whatsoever. You may copy it, give it away or re-use it
  under the terms of the Project Gutenberg License included with this
  eBook or online at www.gutenberg.org. If you are not located in the
  United States, you'll have to check the laws of the country where you
  are located before using this ebook.

1.E.2. If an individual Project Gutenberg-tm electronic work is
derived from texts not protected by U.S. copyright law (does not
contain a notice indicating that it is posted with permission of the
copyright holder), the work can be copied and distributed to anyone in
the United States without paying any fees or charges. If you are
redistributing or providing access to a work with the phrase "Project
Gutenberg" associated with or appearing on the work, you must comply
either with the requirements of paragraphs 1.E.1 through 1.E.7 or
obtain permission for the use of the work and the Project Gutenberg-tm
trademark as set forth in paragraphs 1.E.8 or 1.E.9.

1.E.3. If an individual Project Gutenberg-tm electronic work is posted
with the permission of the copyright holder, your use and distribution
must comply with both paragraphs 1.E.1 through 1.E.7 and any
additional terms imposed by the copyright holder. Additional terms
will be linked to the Project Gutenberg-tm License for all works
posted with the permission of the copyright holder found at the
beginning of this work.

1.E.4. Do not unlink or detach or remove the full Project Gutenberg-tm
License terms from this work, or any files containing a part of this
work or any other work associated with Project Gutenberg-tm.

1.E.5. Do not copy, display, perform, distribute or redistribute this
electronic work, or any part of this electronic work, without
prominently displaying the sentence set forth in paragraph 1.E.1 with
active links or immediate access to the full terms of the Project
Gutenberg-tm License.

1.E.6. You may convert to and distribute this work in any binary,
compressed, marked up, nonproprietary or proprietary form, including
any word processing or hypertext form. However, if you provide access
to or distribute copies of a Project Gutenberg-tm work in a format
other than "Plain Vanilla ASCII" or other format used in the official
version posted on the official Project Gutenberg-tm web site
(www.gutenberg.org), you must, at no additional cost, fee or expense
to the user, provide a copy, a means of exporting a copy, or a means
of obtaining a copy upon request, of the work in its original "Plain
Vanilla ASCII" or other form. Any alternate format must include the
full Project Gutenberg-tm License as specified in paragraph 1.E.1.

1.E.7. Do not charge a fee for access to, viewing, displaying,
performing, copying or distributing any Project Gutenberg-tm works
unless you comply with paragraph 1.E.8 or 1.E.9.

1.E.8. You may charge a reasonable fee for copies of or providing
access to or distributing Project Gutenberg-tm electronic works
provided that

* You pay a royalty fee of 20% of the gross profits you derive from
  the use of Project Gutenberg-tm works calculated using the method
  you already use to calculate your applicable taxes. The fee is owed
  to the owner of the Project Gutenberg-tm trademark, but he has
  agreed to donate royalties under this paragraph to the Project
  Gutenberg Literary Archive Foundation. Royalty payments must be paid
  within 60 days following each date on which you prepare (or are
  legally required to prepare) your periodic tax returns. Royalty
  payments should be clearly marked as such and sent to the Project
  Gutenberg Literary Archive Foundation at the address specified in
  Section 4, "Information about donations to the Project Gutenberg
  Literary Archive Foundation."

* You provide a full refund of any money paid by a user who notifies
  you in writing (or by e-mail) within 30 days of receipt that s/he
  does not agree to the terms of the full Project Gutenberg-tm
  License. You must require such a user to return or destroy all
  copies of the works possessed in a physical medium and discontinue
  all use of and all access to other copies of Project Gutenberg-tm
  works.

* You provide, in accordance with paragraph 1.F.3, a full refund of
  any money paid for a work or a replacement copy, if a defect in the
  electronic work is discovered and reported to you within 90 days of
  receipt of the work.

* You comply with all other terms of this agreement for free
  distribution of Project Gutenberg-tm works.

1.E.9. If you wish to charge a fee or distribute a Project
Gutenberg-tm electronic work or group of works on different terms than
are set forth in this agreement, you must obtain permission in writing
from both the Project Gutenberg Literary Archive Foundation and The
Project Gutenberg Trademark LLC, the owner of the Project Gutenberg-tm
trademark. Contact the Foundation as set forth in Section 3 below.

1.F.

1.F.1. Project Gutenberg volunteers and employees expend considerable
effort to identify, do copyright research on, transcribe and proofread
works not protected by U.S. copyright law in creating the Project
Gutenberg-tm collection. Despite these efforts, Project Gutenberg-tm
electronic works, and the medium on which they may be stored, may
contain "Defects," such as, but not limited to, incomplete, inaccurate
or corrupt data, transcription errors, a copyright or other
intellectual property infringement, a defective or damaged disk or
other medium, a computer virus, or computer codes that damage or
cannot be read by your equipment.

1.F.2. LIMITED WARRANTY, DISCLAIMER OF DAMAGES - Except for the "Right
of Replacement or Refund" described in paragraph 1.F.3, the Project
Gutenberg Literary Archive Foundation, the owner of the Project
Gutenberg-tm trademark, and any other party distributing a Project
Gutenberg-tm electronic work under this agreement, disclaim all
liability to you for damages, costs and expenses, including legal
fees. YOU AGREE THAT YOU HAVE NO REMEDIES FOR NEGLIGENCE, STRICT
LIABILITY, BREACH OF WARRANTY OR BREACH OF CONTRACT EXCEPT THOSE
PROVIDED IN PARAGRAPH 1.F.3. YOU AGREE THAT THE FOUNDATION, THE
TRADEMARK OWNER, AND ANY DISTRIBUTOR UNDER THIS AGREEMENT WILL NOT BE
LIABLE TO YOU FOR ACTUAL, DIRECT, INDIRECT, CONSEQUENTIAL, PUNITIVE OR
INCIDENTAL DAMAGES EVEN IF YOU GIVE NOTICE OF THE POSSIBILITY OF SUCH
DAMAGE.

1.F.3. LIMITED RIGHT OF REPLACEMENT OR REFUND - If you discover a
defect in this electronic work within 90 days of receiving it, you can
receive a refund of the money (if any) you paid for it by sending a
written explanation to the person you received the work from. If you
received the work on a physical medium, you must return the medium
with your written explanation. The person or entity that provided you
with the defective work may elect to provide a replacement copy in
lieu of a refund. If you received the work electronically, the person
or entity providing it to you may choose to give you a second
opportunity to receive the work electronically in lieu of a refund. If
the second copy is also defective, you may demand a refund in writing
without further opportunities to fix the problem.

1.F.4. Except for the limited right of replacement or refund set forth
in paragraph 1.F.3, this work is provided to you 'AS-IS', WITH NO
OTHER WARRANTIES OF ANY KIND, EXPRESS OR IMPLIED, INCLUDING BUT NOT
LIMITED TO WARRANTIES OF MERCHANTABILITY OR FITNESS FOR ANY PURPOSE.

1.F.5. Some states do not allow disclaimers of certain implied
warranties or the exclusion or limitation of certain types of
damages. If any disclaimer or limitation set forth in this agreement
violates the law of the state applicable to this agreement, the
agreement shall be interpreted to make the maximum disclaimer or
limitation permitted by the applicable state law. The invalidity or
unenforceability of any provision of this agreement shall not void the
remaining provisions.

1.F.6. INDEMNITY - You agree to indemnify and hold the Foundation, the
trademark owner, any agent or employee of the Foundation, anyone
providing copies of Project Gutenberg-tm electronic works in
accordance with this agreement, and any volunteers associated with the
production, promotion and distribution of Project Gutenberg-tm
electronic works, harmless from all liability, costs and expenses,
including legal fees, that arise directly or indirectly from any of
the following which you do or cause to occur: (a) distribution of this
or any Project Gutenberg-tm work, (b) alteration, modification, or
additions or deletions to any Project Gutenberg-tm work, and (c) any
Defect you cause.

Section 2. Information about the Mission of Project Gutenberg-tm

Project Gutenberg-tm is synonymous with the free distribution of
electronic works in formats readable by the widest variety of
computers including obsolete, old, middle-aged and new computers. It
exists because of the efforts of hundreds of volunteers and donations
from people in all walks of life.

Volunteers and financial support to provide volunteers with the
assistance they need are critical to reaching Project Gutenberg-tm's
goals and ensuring that the Project Gutenberg-tm collection will
remain freely available for generations to come. In 2001, the Project
Gutenberg Literary Archive Foundation was created to provide a secure
and permanent future for Project Gutenberg-tm and future
generations. To learn more about the Project Gutenberg Literary
Archive Foundation and how your efforts and donations can help, see
Sections 3 and 4 and the Foundation information page at
www.gutenberg.org



Section 3. Information about the Project Gutenberg Literary Archive Foundation

The Project Gutenberg Literary Archive Foundation is a non profit
501(c)(3) educational corporation organized under the laws of the
state of Mississippi and granted tax exempt status by the Internal
Revenue Service. The Foundation's EIN or federal tax identification
number is 64-6221541. Contributions to the Project Gutenberg Literary
Archive Foundation are tax deductible to the full extent permitted by
U.S. federal laws and your state's laws.

The Foundation's principal office is in Fairbanks, Alaska, with the
mailing address: PO Box 750175, Fairbanks, AK 99775, but its
volunteers and employees are scattered throughout numerous
locations. Its business office is located at 809 North 1500 West, Salt
Lake City, UT 84116, (801) 596-1887. Email contact links and up to
date contact information can be found at the Foundation's web site and
official page at www.gutenberg.org/contact

For additional contact information:

    Dr. Gregory B. Newby
    Chief Executive and Director
    gbnewby@pglaf.org

Section 4. Information about Donations to the Project Gutenberg
Literary Archive Foundation

Project Gutenberg-tm depends upon and cannot survive without wide
spread public support and donations to carry out its mission of
increasing the number of public domain and licensed works that can be
freely distributed in machine readable form accessible by the widest
array of equipment including outdated equipment. Many small donations
($1 to $5,000) are particularly important to maintaining tax exempt
status with the IRS.

The Foundation is committed to complying with the laws regulating
charities and charitable donations in all 50 states of the United
States. Compliance requirements are not uniform and it takes a
considerable effort, much paperwork and many fees to meet and keep up
with these requirements. We do not solicit donations in locations
where we have not received written confirmation of compliance. To SEND
DONATIONS or determine the status of compliance for any particular
state visit www.gutenberg.org/donate

While we cannot and do not solicit contributions from states where we
have not met the solicitation requirements, we know of no prohibition
against accepting unsolicited donations from donors in such states who
approach us with offers to donate.

International donations are gratefully accepted, but we cannot make
any statements concerning tax treatment of donations received from
outside the United States. U.S. laws alone swamp our small staff.

Please check the Project Gutenberg Web pages for current donation
methods and addresses. Donations are accepted in a number of other
ways including checks, online payments and credit card donations. To
donate, please visit: www.gutenberg.org/donate

Section 5. General Information About Project Gutenberg-tm electronic works.

Professor Michael S. Hart was the originator of the Project
Gutenberg-tm concept of a library of electronic works that could be
freely shared with anyone. For forty years, he produced and
distributed Project Gutenberg-tm eBooks with only a loose network of
volunteer support.

Project Gutenberg-tm eBooks are often created from several printed
editions, all of which are confirmed as not protected by copyright in
the U.S. unless a copyright notice is included. Thus, we do not
necessarily keep eBooks in compliance with any particular paper
edition.

Most people start at our Web site which has the main PG search
facility: www.gutenberg.org

This Web site includes information about Project Gutenberg-tm,
including how to make donations to the Project Gutenberg Literary
Archive Foundation, how to help produce our new eBooks, and how to
subscribe to our email newsletter to hear about new eBooks.



</pre>

</body>
</html>
